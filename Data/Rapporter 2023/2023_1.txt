Etablering av myndigheter 
utanför Stockholm
– små regionala bidrag utan 
äventyrad effektivitet på lång sikt  
RiR 2023:1

Riksrevisionen  är  en  myndighet  under  riksdagen  med  uppgift  att  granska  statliga 
myndigheter och verksamheter. Vi bedriver både årlig revision och effektivitetsrevision. 
Genom ett grundlagsskyddat oberoende har Riksrevisionen ett starkt mandat och är en 
viktig del av riksdagens kontrollmakt som bidrar till förbättringar och demokratisk insyn.
Denna rapport har tagits fram inom effektivitetsrevisionen, vars uppgift är att granska hur 
effektiv den statliga verksamheten är. Vi lämnar även rekommendationer för att förbättra 
den granskade verksamheten. Effektivitetsgranskningar lämnas direkt till riksdagen som 
bereder dem tillsammans med en svarsskrivelse från regeringen.
Riksrevisionen

Beslutad: 2023-02-08 
Diarienummer: 3.1.1-2021-0892 
RiR 2023:1 
Till: Riksdagen 
Härmed överlämnas enligt 9 § lagen (2002:1022) om revision av statlig verksamhet m.m. 
följande granskningsrapport: 
Etablering av myndigheter utanför 
Stockholm 
– små regionala bidrag utan äventyrad effektivitet på lång sikt 
Riksrevisionen har granskat om regeringens lokaliseringar av myndigheter på orter 
utanför Stockholm har levt upp till riksdagens avsikter. Resultatet av granskningen 
redovisas i denna granskningsrapport. Den innehåller slutsatser som avser 
myndigheterna och regeringen samt rekommendationer som avser regeringen. 
Riksrevisor Helena Lindberg har beslutat i detta ärende. Revisor Dorian Francis 
har varit föredragande. Revisionsledare Johanna Köhlmark och enhetschef 
Håkan Jönsson har medverkat i den slutliga handläggningen. 
Helena Lindberg 
  Dorian Francis 
För kännedom 
Regeringskansliet; Finansdepartementet 
Arbetsförmedlingen, Elsäkerhetsverket, Naturvårdsverket 

Innehåll 
Sammanfattning  5 
1  Inledning  9 
1.1  Motiv till granskning  9 
1.2  Övergripande revisionsfråga och avgränsningar  10 
1.3  Bedömningsgrunder  11 
1.4  Metod  17 
1.5  Genomförande  20 
2  Lokaliseringspolitiken och den statliga närvaron  21 
2.1  Den statliga närvaron är ojämnt fördelad över landet  21 
2.2  Regeringen har ett övergripande ansvar för statens spridning och 
fördelning över landet  22 
2.3  Att flytta på befintliga myndigheter är kostsamt, eftersom det tar 
flera år för dem att återhämta sig  23 
3  Riksdagens prioriteringar för var regeringen helst bör placera 
myndigheter  24 
3.1  Överblick över regeringens lokaliseringsbeslut  25 
3.2  De geografiska områden som regeringen har fokuserat på stämmer 
överens med riksdagens prioriteringar  28 
4  Lokaliseringsbeslutens bidrag till statlig närvaro och regional 
utveckling utanför Stockholm  33 
4.1  Lokaliseringsbesluten har inte varit tillräckliga för att nå en 
jämnare fördelning av statliga jobb  34 
4.2  Regeringen har säkrat en liten men viktig mängd jobb i en del av 
regionerna som berörts av politiken  37 
4.3  Myndigheterna bidrar i viss mån till att bredda och komplettera de 
regionala arbetsmarknaderna  40 
4.4  Myndigheterna bidrar i viss mån till förbättrade möjligheter att bo 
utanför Stockholm  44 
4.5  De tillförda jobben har inte lett till några mätbara effekter på 
kommunernas skatteintäkter  47 
4.6  Myndigheterna har små möjligheter att köpa varor och tjänster 
lokalt  48 
4.7  Fallstudiemyndigheternas synlighet och delaktighet i 
lokalsamhällena är begränsad men kan vara värdefull  50 
   

5  Lokaliseringsbeslutens påverkan på myndigheternas verksamheter 
på lång sikt  52 
5.1  Inga tecken på att de anställdas möjligheter att utföra 
myndigheternas kärnuppgifter äventyras  53 
5.2  Kompetensförsörjningen fungerar tillräckligt bra  54 
5.3  Styrning, samordning och kommunikation fungerar bra men har i 
vissa fall försvårats  62 
5.4  Verksamhetskostnader blir troligtvis lägre på lång sikt  68 
6  Slutsatser och rekommendationer  74 
6.1  Regeringens insatser har inte varit tillräckliga för att stärka den 
statliga närvaron utanför Stockholm  74 
6.2  Lokaliseringsbeslutens bidrag till regional utveckling är litet men 
inte obetydligt  75 
6.3  På lång sikt äventyras inte myndigheternas effektivitet av att de har 
placerats på orter utanför Stockholm  76 
6.4  Det är viktigt med god matchning av myndigheter och regioner för 
att lokaliseringspolitikens mål ska uppnås  77 
6.5  Regeringen kan behöva ta hänsyn till målkonflikter inför framtida 
lokaliseringsbeslut  79 
6.6  Rekommendationer  82 
Referenslista  83 
Bilaga 1. Lista över myndigheterna som ingår i granskningen  88 
Bilaga 2. Fullständig metodbeskrivning  90 
Bilaga 3. Beskrivning av fallstudiemyndigheter och urvalsprinciper  95 
Bilaga 4. Lista över genomförda intervjuer  99 
 
Digitala bilagor 
Till rapporten finns bilagor i pdfformat att ladda ner från Riksrevisionens 
webbplats. Bilagorna kan även begäras ut från ärendets akt genom registraturen.  
Bilaga 5. Deskriptiv analys av funktionella analysregioner och kommuner 
Bilaga 6. Effektstudie på funktionella analysregioner och kommuner 
 

Sammanfattning 
Riksrevisionen bedömer att regeringens placering av myndigheter på orter utanför 
Stockholm under 2004–2020 delvis har levt upp till riksdagens avsikter. Regeringen 
har etablerat nya myndigheter och flyttat befintliga myndigheter från Stockholm till 
de delar av landet som riksdagen har prioriterat. Men regeringens insatser har inte 
varit tillräckliga för att stärka den statliga närvaron utanför Stockholm. 
Koncentrationen av statliga jobb i Stockholm har snarare ökat något under den 
granskade perioden. Regeringens insatser för att lokalisera myndigheter utanför 
Stockholm har bara saktat ner utvecklingen. Däremot har regeringens 
lokaliseringsbeslut medfört ett litet positivt bidrag till regional utveckling för vissa 
regioner där myndigheter har placerats. Ny- och omlokaliseringarna har också skett 
utan att äventyra myndigheternas möjligheter att bedriva sin verksamhet effektivt 
på lång sikt. Granskningen visar också att myndigheternas placering på orter 
utanför Stockholm kan skapa vissa fördelar för dem, tack vare lägre 
verksamhetskostnader och lägre personalomsättning. 
Regeringen har följt riksdagens prioriteringar, men inte 
uppnått en jämnare fördelning av statliga jobb över landet 
Granskningen visar att regeringen har placerat myndigheter i de geografiska 
områden som bör prioriteras enligt riksdagen. Men regeringens lokaliseringsbeslut 
har totalt sett bidragit relativt lite till att stärka den statliga närvaron utanför 
Stockholm och likaså till den regionala utvecklingen. Besluten har endast tillfört 
4 000 statliga jobb och bevarat 6 000 statliga jobb utanför Stockholmsregionen. 
Det har inte varit tillräckligt för att stoppa utvecklingen mot en mer ojämn balans 
mellan Stockholm och andra delar av landet.  
Det krävs mer kraftfulla åtgärder om regeringen ska uppnå en jämnare fördelning 
av statliga jobb mellan Stockholm och andra delar av landet. Nya myndigheter 
inrättas sällan, så det skapar inte särskilt många möjligheter för nyetableringar 
utanför Stockholm. Tidigare granskningar visar också att omlokaliseringar ofta är 
kostsamma på kortare sikt. Därför måste den långsiktiga nyttan av 
omlokaliseringsbeslut vägas mot de kortsiktiga negativa konsekvenserna. Det är 
en politisk avvägning som bör göras av riksdag och regering. 

Myndigheterna bidrar lite grann till regional utveckling 
Regeringens lokaliseringsbeslut har medfört ett litet men betydelsefullt bidrag till 
regional utveckling. Ungefär en tredjedel av Sveriges arbetsmarknadsregioner har 
berörts av regeringens lokaliseringsbeslut. I en del av dessa regioner utgör jobben 
som regeringen har placerat där en relativt stor del av arbetsmarknaden. Dessa jobb 
bidrar också till att bredda och komplettera de regionala arbetsmarknaderna med 
arbetstillfällen inom tjänstesektorn. I många fall handlar det om arbetstillfällen för 
högskoleutbildade. Det ökar invånarnas valmöjligheter och gör det lättare för andra 
arbetsgivare att hitta personal. Sammantaget bidrar myndighetsjobben till lite 
bättre möjligheter att bo och arbeta i dessa regioner. 
Flera myndigheter som har placerats i regioner nära storstäder har dock en hög 
andel anställda som bor i storstäderna. Det gäller särskilt myndigheter med behov 
av specialistkompetens. Ju större andel av personalen som långpendlar, desto 
mindre blir nyttan för regionen. Orten går bland annat miste om skatteintäkter 
från de anställda och deras familjer. Arbetstillfällena går inte heller till personer 
som bor i regionen eller flyttar dit. Alltså bidrar dessa myndigheter relativt lite till 
regional utveckling. Myndigheter med mer generella kompetensbehov har bättre 
möjligheter att bidra till regional utveckling i dessa regioner. 
Myndigheternas verksamheter äventyras inte på lång sikt 
De tre myndigheter som vi har granskat närmare har inga väsentliga problem som 
beror på deras placering på orter utanför Stockholm. Deras möjligheter att utöva 
sina kärnuppgifter påverkas inte. De har inga väsentliga problem med att rekrytera 
personal, styra och samordna arbetet eller kommunicera med viktiga externa parter 
på grund av sin placering. Dessutom har de lägre verksamhetskostnader och lägre 
personalomsättning. Vi kan inte utesluta att det finns myndigheter som har 
väsentliga problem på grund av sin placering, men granskningens resultat tyder på 
att en stor del av myndigheterna som regeringen har placerat utanför Stockholm 
under 2004–2020 har tillräckligt bra förutsättningar för att bedriva sin verksamhet 
effektivt på dessa platser, när de har fått tid för att etablera sig. Det betyder inte att 
vilken myndighet som helst kan placeras på vilken plats som helst. Vår granskning 
tyder på att regeringen har placerat myndigheternas arbetsställen i regioner som 
har ett tillräckligt stort utbud av arbetskraft som matchar myndigheternas 
kompetensbehov. Regeringen bör säkerställa att det också är så framöver, om den 
väljer att placera fler myndigheter på orter utanför Stockholm. 

Rekommendationer 
Om regeringen ska fortsätta ny- och omlokalisera myndigheter till orter utanför 
Stockholm, så bör åtgärderna utformas så att detta sker så effektivt som möjligt. 
Därför lämnar Riksrevisionen följande rekommendationer till regeringen: 
•  Fortsätt att matcha myndigheter, som är föremål för ny- eller omlokalisering, 
med regionala arbetsmarknader där det finns ett lämpligt utbud av 
arbetskraft, för att undvika problem för myndigheternas verksamheter på 
lång sikt. 
•  Undvik att placera verksamheter som behöver specialistkompetenser nära 
storstadsregionerna, om syftet är att bidra till regional utveckling. 

1  Inledning 
1.1  Motiv till granskning 
Stärkt statlig närvaro i hela landet har länge varit en viktig fråga för riksdagen. 
Ett sätt att uppnå det har varit att regeringen placerar myndigheter på orter utanför 
Stockholm. Det har skett både genom att etablera nya myndigheter på orter utanför 
Stockholm och genom att flytta myndigheter från Stockholm till andra delar av 
landet. Riksdagens och regeringens målsättning är att uppnå en jämnare 
fördelning av statliga jobb mellan Stockholm och andra delar av landet. Dessutom 
ska de statliga jobben bidra till regional utveckling, särskilt för regioner som har 
sämre ekonomiska och demografiska förutsättningar. Det handlar bland annat om 
att skapa fler arbetstillfällen. Samtidigt lyfter riksdagen vikten av att regeringens 
lokalisering av myndigheter inte får äventyra verksamheternas effektivitet.1 
Riksrevisionen granskade år 2009 en del av regeringens omlokaliseringar och 
nylokaliseringar2 av myndigheter till följd av riksdagens beslut att lägga ner stora 
delar av Försvarsmakten 2004. Granskningen visade att regeringens lokalisering av 
myndigheter kompenserade de studerade regionerna för försvarsnedläggningarna. 
Men omlokalisering var förenad med stora kostnader, både under flytten och upp 
till 4–5 år efter flytten. Det berodde främst på produktionsbortfall.3  
Riksrevisionen har bedömt att det är relevant att granska frågan igen, av två skäl. 
För det första har tidigare granskningar och utvärderingar av regeringens om- och 
nylokaliseringar varit avgränsade till vissa delar.4 Det finns alltså ingen fullständig 
bild av hur regeringens lokaliseringsbeslut har sett ut och vad de har bidragit med. 
För det andra är det okänt vilka effekter ny- och omlokaliseringar av myndigheter 
har på längre sikt, både för den berörda myndigheten och för den ort och region 
där myndigheten placeras. Myndigheter som regeringen lagt utanför Stockholm 
har sannolikt bättre förutsättningar att bedriva sin verksamhet effektivt när de har 
varit etablerade under längre tid, men det finns också risker på längre sikt.  
 
1   Bet. 2015/16:NU17, rskr. 2015/16:201; Bet. 2015/16:FiU25, rskr. 2015/16:208; Budgetlagen 
(2011:203); Förvaltningslagen (2017:900); Myndighetsförordningen (2007:515); Prop. 
2009/10:175, bet. 2009/10:FiU38, rskr. 2009/10:315. 
2   Med nylokalisering syftar vi på myndigheter som regeringen har nyinrättat och beslutat att 
placera utanför Stockholm i samband med inrättandet. 
3   Riksrevisionen, Omlokalisering av myndigheter, 2009:30. 
4   Se Kammarkollegiet, Omlokalisering av statliga myndigheter 2016–2019, 2020; Riksrevisionen, 
Omlokalisering av myndigheter, 2009:30; Statskontoret, Statliga myndigheters lokalisering. Ett 
samlat underlag, 2016:8. 

En vanlig misstanke är att det skulle vara svårt för myndigheter att rekrytera och 
behålla personal med rätt kompetens, särskilt på mindre orter.5 Det skulle också 
kunna försämra myndighetens interna styrning och samordning eller 
kommunikation med viktiga externa parter. Det finns även en risk för att de statliga 
arbetstillfällena inte bidrar till de berörda regionerna så som riksdagen har avsett. 
I samhällsdebatten lyfts särskilt en risk för att myndigheter urholkar regeringens 
beslut genom att på eget initiativ flytta arbetstillfällen till Stockholm.6 
1.2  Övergripande revisionsfråga och avgränsningar 
Granskningens övergripande revisionsfråga lyder:  
Har regeringens placering av myndigheter på orter utanför Stockholm levt upp 
till riksdagens avsikter? 
Den övergripande frågan besvaras med hjälp av tre delfrågor:  
1.  Har regeringens lokaliseringsbeslut följt riksdagens prioriteringsordning för 
var myndigheter helst bör placeras? 
2.  Har regeringens lokaliseringsbeslut bidragit till en stärkt statlig närvaro 
utanför Stockholm och en positiv regional utveckling för de regioner där 
myndigheter har placerats? 
3.  Har myndigheterna som berörts av regeringens lokaliseringsbeslut några 
väsentliga problem på grund av att de ligger på orter utanför Stockholm, 
efter att de haft tid att etablera sig på orterna? 
Vi definierar lokaliseringsbeslut som beslut där regeringen formellt har pekat ut en 
ort utanför Stockholm där myndigheten ska bedriva sin verksamhet. Varje beslut 
består av en kombination av ett antal arbetstillfällen på en myndighet, en kommun 
där arbetstillfällena ska placeras och ett årtal då myndigheten ska ha påbörjat sin 
etablering. 
 
5   Se till exempel Statskontoret, Statliga myndigheters lokalisering. Ett samlat underlag, 2016:8, 
s. 74–78 och Statskontoret, Planerad lokalisering av statlig verksamhet. En kartläggning av tio 
större myndigheter, 2019:13, s. 24–25. 
6   Se till exempel skriftlig fråga 2013/14:528 av Omanovic, Jasenko (S), Lokalisering av 
Specialpedagogiska skolmyndigheten; skriftlig fråga 2021/22:1007 av Arman Teimouri (L), 
Återcentraliseringen av statliga myndigheter; Sveriges radio, ”MSB växer mest i Stockholm”, 
2020-12-22. 

Granskningen fokuserar på regeringen och de 46 myndigheter som regeringen helt 
eller delvis har valt att placera utanför centrala Stockholm mellan 2004 och 2020 
(se bilaga 1). Vår tanke med tidsavgränsningen är att fånga in långsiktiga effekter 
av regeringens lokaliseringsbeslut utan att gå så långt tillbaka i tiden att underlaget 
tappar i relevans. Vi valde 2004 som startpunkt för att fånga in den stora vågen av 
ny- och omlokaliseringar som påbörjades under det året.  
Vi undersöker hur regeringens lokaliseringsbeslut har påverkat utvecklingen av 
den statliga närvaron utanför Stockholm. Däremot omfattar granskningen inte hur 
hela den statliga närvaron utanför Stockholm påverkar regional utveckling eller 
myndigheters verksamheter. Vi granskar inte heller myndigheternas egna 
lokaliseringsbeslut, utan endast regeringens formella beslut om myndigheters 
placering. Vi vill fokusera granskningen på de lokaliseringsbeslut där det kan 
finnas störst risker. Tidigare rapporter tyder på att risken för att myndigheter får 
beständiga problem är större när regeringen styr var myndigheter ska ligga. 
Vanligtvis styr myndigheter själva var de ska ligga utifrån verksamhetens behov. 
När regeringen beslutar om var en myndighet ska ligga gör den det utan samma 
detaljerade förståelse för eller hänsyn till verksamhetens behov som myndigheterna 
själva har.7 Vi granskar inte heller regeringens förarbete eller beslutsunderlag för 
lokaliseringsbesluten. 
1.3  Bedömningsgrunder 
Bedömningsgrunder är de kriterier som Riksrevisionen använder för att värdera 
sina iakttagelser. I den här granskningen bygger bedömningsgrunderna på vår 
tolkning av riksdagens avsikter med lokaliseringspolitiken.8 De består av 
uppmaningar till regeringen och förväntningar om vad regeringens 
lokaliseringsbeslut ska leda till: 
•  Regeringen bör etablera nya myndigheter på orter utanför Stockholm, flytta 
myndigheter från Stockholm till andra delar av landet och förhindra att 
statliga arbetstillfällen flyttas från landsbygden till storstäder. 
•  Regeringen bör i första hand prioritera att placera myndigheter i regioner 
som har sämre ekonomiska och demografiska förutsättningar, i andra hand 
 
7   Se bland annat Riksrevisionen, Skynda långsamt – de statliga servicekontoren i ny regi, 2022:28; 
Statskontoret, Statliga myndigheters lokalisering. Ett samlat underlag, 2016:8, s. 61–81; 
Statskontoret, Planerad lokalisering av statlig verksamhet. En kartläggning av tio större 
myndigheter, 2019:13, s. 24–26, 32–45. 
8   Bet. 1996/97:AU2, rskr. 1996/97:106; Bet. 2015/16:NU17, rskr. 2015/16:201 och Bet. 
2015/16:FiU25, rskr. 2015/16:208. 

regioner där statlig verksamhet läggs ned eller där den statliga sektorn är 
liten och i tredje hand alla övriga regioner utanför Stockholm. Sedan 2016 
bör regeringen även prioritera landsbygdsregioner. Myndigheter som 
regeringen placerar i Stockholmsområdet bör förläggas utanför innerstaden. 
•  Regeringens lokaliseringsbeslut ska bidra både till att stärka den statliga 
närvaron utanför Stockholm och till regional utveckling. 
•  Regeringens lokaliseringsbeslut får inte äventyra myndigheters möjligheter 
att bedriva sin verksamhet effektivt. 
•  Placering av myndigheter på orter utanför Stockholm bör helst leda till 
minskade kostnader för myndigheterna samt stärka medborgares och 
företags förtroende för staten.9 
1.3.1  Riksdagen har beskrivit en prioriteringsordning för var 
myndigheter helst bör placeras  
I arbetsmarknadsutskottets betänkande från 1996 anges ett antal principer för hur 
regeringen bör hantera ärenden som rör den geografiska placeringen av statliga 
myndigheter. Regeringen bör alltid överväga att placera myndigheter på orter 
utanför Stockholm och ta vara på de möjligheter som uppstår för det. Det gäller 
både när nya myndigheter ska inrättas och när en befintlig myndighet ska flyttas.10 
Samtidigt uttrycker riksdagen på flera sätt att regeringen bör vara försiktig med var 
de placerar myndigheter eftersom det finns en risk för att det påverkar deras 
verksamheter negativt.11 Regeringen bör vara särskilt försiktig med att flytta på 
befintliga myndigheter, eftersom det kan orsaka olika problem för deras 
verksamheter.12 
I principerna anges att regeringen i första hand bör placera myndigheter i läns 
centrum eller på vissa andra orter som ligger i nationella regionalpolitiska 
stödområden, eller i anslutning till sådana områden.13 Stödområdena var områden 
som bedömdes ha nackdelar på grund av sina geografiska lägen eller andra 
långsiktiga regionalpolitiska problem, exempelvis högre arbetslöshet, krympande 
 
9   Vår granskning går dock inte på djupet i frågan om regeringens lokaliseringsbeslut har 
påverkat förtroendet för staten. 
10   Bet. 1996/97:AU2, rskr. 1996/97:106. 
11   Bet. 1996/97:AU2, rskr. 1996/97:106; Bet. 2015/16:NU17, s. 23–24, rskr. 2015/16:201. 
12   Bet. 2015/16:NU17, s. 23–24, rskr. 2015/16:201. 
13   Med det avsågs, när principerna skrevs, en formell klassificering som berättigade företag att 
söka vissa ekonomiska stöd. Bet. 1996/97:AU2, rskr. 1996/97:106. 

befolkning och ett sviktande skatteunderlag.14 I dag motsvaras klassificeringen av 
de områden som pekas ut i förordningen (1999:1382) om stödområden för vissa 
regionala företagsstöd. I riksdagens principer fastslås ett andra alternativ till var 
myndigheter bör placeras: orter eller regioner där statlig verksamhet läggs ned eller 
som i övrigt inte har så mycket sådan verksamhet. Som tredje alternativ bör 
regeringen åtminstone sträva efter att placera myndigheter på andra orter än 
Stockholm.15  
År 2016 upprepade näringsutskottet stöd för ovanstående principer från 1996. 
Samtidigt uttryckte näringsutskottet på flera sätt att regeringen bör placera 
myndigheter på landsbygden.16 Vi tolkar näringsutskottets uttalande som att orter 
i landsbygdsregioner bör vara särskilt prioriterade inom alla tre ovanstående 
kategorier. 
År 2016 öppnade riksdagen även upp för att placera myndigheter i Stockholms 
förorter och lägen utanför de dyraste områdena i innerstaden, genom ett 
betänkande från finansutskottet. Finansutskottet pekade på lägre hyreskostnader 
som det främsta skälet för att göra det, men tanken var också att det ska bidra med 
arbetstillfällen, en mer dynamisk stadsmiljö och till att höja statusen på områden 
som präglas av utanförskap.17 Vi tolkar finansutskottets betänkande som att 
regeringen framför allt ska överväga att placera myndigheter i Stockholms förorter 
när det handlar om myndigheter som anses ha behov av att ligga i 
Stockholmsområdet. 
1.3.2  Lokaliseringsbeslut ska bidra till stärkt statlig närvaro 
utanför Stockholm och till regional utveckling 
I riksdagens principer från 1996 konstateras bland annat att regeringen så långt 
som möjligt bör ta vara på alla möjligheter att åstadkomma en bättre regional 
balans.18 Vi tolkar det som att det handlar om två saker.  
För det första syftar bättre regional balans på statlig närvaro och riksdagen uttrycker 
därmed en önskan om en jämnare geografisk fördelning av statliga arbetstillfällen 
mellan Stockholm och andra delar av landet. Vi tolkar arbetsmarknadsutskottets 
och näringsutskottets betänkanden som att riksdagen ser den nuvarande 
 
14   Se SOU 1996:69; Prop. 1996/97:1, UO19, s. 16–21, 25–26, bet. 1996/97:AU2, prot. 
1996/97:44; Bet. 1994/95:AU13, rskr. 1994/95:425.  
15   Bet. 1996/97:AU2, rskr. 1996/97:106. 
16   Bet. 2015/16:NU17, s. 23–24, rskr. 2015/16:201. 
17   Bet. 2015/16:FiU25 s. 23, rskr. 2015/16:208. 
18   Bet. 1996/97:AU2, rskr. 1996/97:106. 

fördelningen av statliga jobb med en hög koncentration i Stockholmsområdet som 
omotiverad.19 Ett principiellt argument som upprepas är att det är viktigt att 
myndigheter finns där människor bor och verkar.20 Vi tolkar det som att det delvis 
syftar på statliga arbetstillfällen och medborgares tillgång till statlig service. Det kan 
också handla om att myndigheter ska bidra till att skapa förtroende och legitimitet 
för staten genom sin närvaro och synlighet på orter utanför Stockholm. Vi tolkar 
det som att det också finns ett symboliskt syfte med lokaliseringspolitiken: 
regeringens lokaliseringsbeslut och myndigheternas efterföljande närvaro på orter 
utanför Stockholm ska visa att staten ägnar uppmärksamhet åt hela landet samt 
signalera att staten satsar på de berörda orterna och deras invånare, vilket kan 
skapa förtroende och legitimitet för staten. 
För det andra syftar bättre regional balans på att olika regioner har olika 
ekonomiska och demografiska förutsättningar och därmed uttrycker riksdagen en 
önskan om att jämna ut betydelsen av dessa skillnader. Den tolkningen baserar vi 
bland annat på att lokaliseringsfrågan är en återkommande del av den regionala 
utvecklingspolitiken. Målen för den regionala utvecklingspolitiken är 
”utvecklingskraft med stärkt lokal och regional konkurrenskraft för en hållbar 
utveckling i alla delar av landet”.21 Näringsutskottet lyfter fram lokalisering av 
statliga myndigheter och arbetstillfällen utanför Stockholm som en central del i 
den politiken.22  
Eftersom riksdagen sedan 2016 lyfter fram placering på landsbygden som särskilt 
eftersträvansvärt kan målen för den sammanhållna landsbygdspolitiken ge 
ytterligare vägledning om vad lokaliseringsbesluten ska leda till. Målet för 
landsbygdspolitiken är ”en livskraftig landsbygd med likvärdiga möjligheter till 
företagande, arbete, boende och välfärd som leder till en långsiktigt hållbar 
utveckling i hela landet”.23 Att lokaliseringspolitiken kopplas till nationella 
stödområden som delvis definieras av arbetslöshetsnivåer understödjer också 
denna tolkning. Riksdagen uttrycker även en förväntan om att lokaliseringar kan ge 
positiva effekter på de berörda kommunernas skatteunderlag. Det kan i sin tur leda 
till bättre välfärd i form av skola och omsorg. I förlängningen kan det öka dessa 
orters attraktionskraft.24  
 
19   Bet. 1996/97:AU2, rskr. 1996/97:106; Bet. 2015/16:NU17, s. 23–24, rskr. 2015/16:201. 
20   Bet. 2015/16:NU17, s. 23–24, rskr. 2015/16:201.  
21   Prop. 2019/20:1 UO 19, bet. 2019/20:NU2, rskr. 2019/20:113. 
22   Bet. 2015/16:NU17, s. 23–24, rskr. 2015/16:201. 
23   Prop. 2017/18:179, bet. 2017/18:NU19, rskr. 2017/18:360. 
24   Bet. 2015/16:NU17, s. 23–24, rskr. 2015/16:201. 

1.3.3  Lokaliseringsbeslut får inte äventyra myndigheters 
verksamhet 
Regeringens lokaliseringar av myndigheter utanför Stockholm får inte äventyra 
myndighetens möjligheter att bedriva sin verksamhet effektivt.25 Näringsutskottet 
har i sitt betänkande där lokaliseringar av myndigheter behandlas betonat vikten av 
att myndigheternas verksamhet ska vara rättssäker, effektiv och kostnadseffektiv.26 
Att myndigheter ska fungera effektivt följer också av centrala regelverk som 
budgetlagen (2011:203), förvaltningslagen (2017:900), myndighetsförordningen 
(2007:515) och det förvaltningspolitiska målet. Näringsutskottet och 
Finansutskottet har, som nämnts, även uttalat att de statliga myndigheternas 
kostnader ska minska genom att myndigheterna placeras utanför Stockholm. 
Det handlar framför allt om lokalkostnader.27  
1.3.4  Operationaliserade bedömningsgrunder 
I det här avsnittet beskriver vi hur vi har operationaliserat bedömningsgrunderna 
för att kunna besvara den övergripande revisionsfrågan och delfrågorna. 
Delfråga 1: Har regeringens lokaliseringsbeslut följt riksdagens 
prioriteringsordning för var myndigheter helst bör placeras? 
Riksdagens prioriteringar för var myndigheter ska placeras omfattar hela Sverige 
utanför Stockholm, men vissa typer av områden bör prioriteras i högre 
utsträckning än andra. Vi tolkar dock riksdagen som att det kan finnas giltiga skäl 
till att vissa myndigheter inte kan placeras i de regioner som riksdagen prioriterar 
högst. Därför bedömer vi att regeringen har följt riksdagens avsikter om 
lokaliseringsbesluten innebär att den största delen av arbetstillfällena hamnar i den 
typ av geografiska områden som riksdagen har pekat ut som prioriterade. 
Delfråga 2: Har regeringens lokaliseringsbeslut bidragit till en stärkt statlig 
närvaro utanför Stockholm och en positiv regional utveckling för de regioner där 
myndigheter har placerats? 
Vi bedömer att regeringens lokaliseringsbeslut har bidragit till stärkt statlig närvaro 
utanför Stockholm om besluten har bidragit till 
 
25   Bet. 1996/97:AU2, rskr. 1996/97:106.  
26   Bet. 2015/16:NU17, s. 23, rskr. 2015/16:201. 
27   Bet. 2015/16:NU17, s. 23–24, rskr. 2015/16:201; Bet. 2015/16:FiU25 s. 23, rskr. 2015/16:208. 

•  en jämnare fördelning av statliga arbetstillfällen mellan Stockholm och andra 
delar av landet.  
Vi bedömer att regeringens lokaliseringsbeslut har bidragit till regional utveckling 
om de i någon utsträckning har bidragit till att förbättra människors långsiktiga 
möjligheter att bo och arbeta utanför Stockholm och de andra storstadsområdena. 
Förbättrade möjligheter att bo och arbeta i hela landet handlar om att bidra till en 
bättre fungerande arbetsmarknad, en mer attraktiv bostadsort och till att stärka den 
lokala ekonomin.  
När det gäller en bättre fungerande arbetsmarknad och en mer attraktiv bostadsort 
skulle det rent konkret kunna handla om att lokaliseringsbesluten har bidragit till 
•  att säkerställa att en betydelsefull mängd arbetstillfällen finns i de berörda 
arbetsmarknadsregionerna, genom att tillföra eller bevara arbetstillfällen  
•  att berörda arbetsmarknader har blivit mer diversifierade och gett invånarna 
fler valmöjligheter på arbetsmarknaden, bland annat genom att 
högskoleutbildade personer får bättre möjligheter att kombinera att bo 
utanför Stockholm med ett arbete som matchar deras kvalifikationer 
•  att människor valt att bo kvar, nyetablera sig eller återetablera sig på orten i 
stället för att etablera sig i Stockholm. 
När det gäller att stärka den lokala ekonomin skulle det konkret kunna handla om 
att myndigheterna 
•  bidrar med kommunala skatteintäkter  
•  köper varor och tjänster i regionen. 
Det vore också ett bidrag till både stärkt statlig närvaro utanför Stockholm och 
regional utveckling om myndigheterna är synliga, deltar i olika sammanhang eller 
samarbetar med andra aktörer i regionen där de har placerats. Det kan handla om 
aktiviteter som har potential att öka medborgare och företags förtroende för staten 
eller aktiviteter som skapar fördelar för regionen. 
Delfråga 3: Har myndigheterna som berörts av regeringens lokaliseringsbeslut 
några väsentliga problem på grund av att de ligger på orter utanför Stockholm, 
efter att de haft tid att etablera sig på orterna? 

Den nytta som lokaliseringsbesluten eventuellt bidragit till måste vägas mot vad 
placeringen har inneburit för myndigheternas verksamhet. Myndigheterna måste 
kunna bedriva sin verksamhet effektivt även efter en ny- eller omlokalisering. När 
vi granskar myndigheternas verksamheter gör vi det utifrån bedömningskriteriet 
att myndigheterna inte ska ha några väsentliga problem i sina verksamheter som 
kan kopplas till att de ligger där de gör, när väl verksamheten haft ett antal år på sig 
att etablera sin verksamhet på orten. Konkret kan det handla om att  
•  myndigheten kan genomföra sina kärnuppgifter  
•  myndigheten i tillräcklig utsträckning kan rekrytera, behålla och 
kompetensutveckla medarbetare  
•  myndighetens interna styrning och samordning samt kommunikation med 
externa parter inte försvåras i någon väsentlig utsträckning 
•  myndighetens verksamhetskostnader inte är högre än vad de skulle ha varit i 
Stockholm. 
Vi granskar även om myndigheten har kunnat dra nytta av sin placering på orter 
utanför Stockholm när det gäller punkterna ovan. Det kan exempelvis handla om 
bättre förutsättningar för kompetensförsörjning, regionala samarbeten som berikar 
verksamheten eller sänkta kostnader för verksamheten. 
1.4  Metod 
För att svara på den övergripande revisionsfrågan har vi använt en kombination av 
dokumentstudier, beskrivande statistik och fallstudier. En utförlig beskrivning av 
metoder finns i bilaga 2. 
1.4.1  Inledande kartläggning av lokaliseringsbeslut 
Vi kartlade inledningsvis lokaliseringsbesluten genom att söka igenom regeringens 
budgetpropositioner för åren 2004–2020, Statistiska centralbyråns 
myndighetsregister och relevanta myndighetsrapporter.28 Granskningen omfattar 
totalt 62 beslut där regeringen har bestämt att nya myndigheter ska etableras på 
 
28   Statistiska centralbyrån, ”Myndighetsregistret”, hämtad 2021-11-08; Riksrevisionen, 
Omlokalisering av myndigheter, RiR 2009:30; Kammarkollegiet, Omlokalisering av statliga 
myndigheter 2016–2019, 2020; Länsstyrelserna, Kartläggning av statlig närvaro och service i 
länen. En samlad delredovisning, 2019:23; Länsstyrelserna, Kartläggning av statlig närvaro och 
service i länen – metoder för löpande uppföljning, 2019:32; Statskontoret, Statliga myndigheters 
lokalisering. Ett samlat underlag, 2016:8; Statskontoret, Planerad lokalisering av statlig 
verksamhet. En kartläggning av tio större myndigheter, 2019:13. 

orter utanför Stockholm eller att befintliga myndigheter ska flyttas från Stockholm 
till andra delar av landet.29 Dessa beslut rör totalt 60 arbetsställen som hör till 
46 myndigheter. 
Vi har definierat utanför Stockholm som alla delar av Sverige som ligger utanför 
Stockholms arbetsmarknadsregion, enligt Tillväxtanalys indelning.30 I några fall har 
regeringen placerat myndigheter i Stockholms ytterområden. I de fallen använder 
vi definitionen utanför centrala Stockholm. Med det avses de delar av Stockholms 
arbetsmarknadsregion som ligger utanför Stockholms och Solnas kommuner.31 
1.4.2  Delfråga 1 och 2 besvaras främst utifrån beskrivande 
statistik 
För att besvara frågan om regeringen har efterlevt riksdagens prioriteringar för var 
myndigheterna bör placeras har vi använt oss av vår inledande kartläggning, i 
kombination med beskrivande statistik från Statistiska centralbyrån över hur 
många som jobbar på varje arbetsställe. Vi har använt propositioner och 
regeringsuppdrag för att undersöka om lokaliseringsbesluten har motiverats av 
kompensationsskäl eller inte. Vi har jämfört myndigheternas placeringsorter med 
de områden som pekas ut i förordningen (1999:1382) om stödområden för vissa 
regionala företagsstöd samt Tillväxtanalys kategorisering av 
arbetsmarknadsregioner som landsbygdsregioner, täta regioner eller 
storstadsregioner.32 
 
29   Vi har exkluderat lokaliseringsbeslut som inte har genomförts och beslut där myndigheten 
har avvecklats efter ett genomfört beslut. Vi har även exkluderat beslut där myndigheters 
placering har motiverats med att verksamheten har ett entydigt behov av lokal eller regional 
närvaro. Det handlar om högskolor och universitet, tingsrätter och statliga servicekontor. Vi 
har också exkluderat regeringens och riksdagens beslut om att utöka Försvarsmaktens 
verksamhet. Dessa beslut motiveras också av verksamhetens geografiska behov. När vi 
undersöker hur den statliga närvaron utanför Stockholm har förändrats över tid ingår dock 
även dessa beslut, i syfte att ge en så fullständig bild av utvecklingen som möjligt. 
30  I rapporten syftar termerna arbetsmarknadsregion konsekvent på indelningen av Sverige i 60 
funktionella analysregioner (FA-regioner). En FA-region består av en eller flera kommuner 
och baseras på statistik om arbetspendling över kommungränser. Tanken är att varje FA-
region ska spegla den yta som människor faktiskt rör sig inom. Se Myndigheten för 
tillväxtpolitiska utvärderingar och analyser, Funktionella analysregioner – revidering 2015, dnr: 
2014/078. 
31   Stockholms och Solna kommun utgör arbetsmarknadsregionens centrum. Statistiska 
centralbyrån, Förteckning över lokala arbetsmarknader, 2020. 
32   Myndigheten för tillväxtpolitiska utvärderingar och analyser, Funktionella analysregioner – 
revidering 2015, dnr: 2014/078. 

För att besvara frågan om regeringens lokaliseringsbeslut bidragit till en stärkt 
statlig närvaro utanför Stockholm och en positiv regional utveckling för de regioner 
där myndigheter har placerats har vi i huvudsak använt beskrivande statistik från 
Statistiska centralbyrån (se bilaga 5). Vi har även uppskattat effekterna av 
lokaliseringsbesluten på de berörda regionernas sysselsättningsgrad, folkmängd, 
skatteintäkter per invånare och genomsnittliga arbetsinkomster per invånare. 
Vi har fokuserat effektstudien på Arvidsjaur, Gotland, Östersund, Karlstad och 
Kiruna där regeringen har tillfört relativt många statliga jobb (se bilaga 6). 
Vi använder det som ett ytterligare mått på lokaliseringsbeslutens bidrag till 
regional utveckling för dessa regioner. 
1.4.3  Delfråga 3 besvaras främst utifrån fallstudier 
Vi har utgått från att det tar 5 år för en myndighet att etablera sig på en ny ort, 
baserat på vad Riksrevisionens tidigare granskning visade.33 Därför skiljer vi på 
arbetsställen som har funnits på en ort i mer respektive mindre än 5 år. 
Vi har gjort fallstudier på tre myndigheter för att undersöka myndigheternas 
förutsättningar att på lång sikt utföra sin verksamhet effektivt:  
•  Naturvårdsverket. En viss del av verksamheten omlokaliserades till 
Östersund 2006. Myndighetens huvudkontor finns i Stockholm. De två 
arbetsställena är myndighetens enda kontor. 
•  Arbetsförmedlingen. En mindre del av verksamheten omlokaliserades till 
Arvidsjaur 2006. Myndighetens huvudkontor finns i Stockholm. 
Arbetsförmedlingens verksamheter är spridda över stora delar av landet, 
bland annat genom lokala servicekontor och arbetsförmedlingskontor. 
•  Elsäkerhetsverket. Huvudkontoret omlokaliserades till Kristinehamn 2007. 
Myndigheten har även små regionkontor i Umeå, Stockholm och 
Hässleholm. 
Vi har valt dessa myndigheter eftersom de har det gemensamt att de haft flera år på 
sig att etablera sin verksamhet på de nya orterna, men de har olika 
kompetensbehov, verksamheter och geografisk organisering. De tre orterna har 
också olika ekonomiska, demografiska och geografiska förutsättningar, vilket kan 
påverka myndigheternas möjligheter att bedriva sin verksamhet effektivt 
(se bilaga 3 för en närmare beskrivning). Vårt underlag består framför allt av 
intervjuer med myndigheternas medarbetare och chefer samt kommunföreträdare 
 
33   Riksrevisionen, Omlokalisering av myndigheter, 2009:30. 

(se bilaga 4). Vi har också använt andra källor för att styrka och komplettera 
uppgifterna från intervjuerna, bland annat myndigheternas ekonomiska uppgifter, 
verksamhetsplaner, årsredovisningar och policyer. För att fördjupa bilden som 
fallstudierna ger har vi använt oss av beskrivande statistik för övriga myndigheter 
som omfattas av regeringens lokaliseringsbeslut.  
1.5  Genomförande 
Granskningen har genomförts av en projektgrupp bestående av Dorian Francis 
(projektledare) och Ingrid Edberg (projektledare under granskningens inledande 
fas). Marianne Danielsson, Joakim Hveem och Johanna Köhlmark har också 
bidragit till den slutliga rapporten. Två referenspersoner har lämnat synpunkter på 
vårt granskningsupplägg och ett tidigare utkast på granskningsrapport: 
Martin Henning, professor i ekonomisk geografi vid Göteborgs universitet och 
Jarle Trondal, professor i offentlig politik och administration vid Universitetet i 
Agder, Norge. Företrädare för Regeringskansliet (Finansdepartementet), 
Arbetsförmedlingen, Elsäkerhetsverket och Naturvårdsverket har fått tillfälle att 
faktagranska och i övrigt lämna synpunkter på ett utkast till granskningsrapport. 

2  Lokaliseringspolitiken och den statliga 
närvaron 
Det här kapitlet innehåller beskrivningar av hur den statliga närvaron över landet 
ser ut och vilka ansvarsförhållanden som råder i frågan om myndigheters 
lokalisering. Vi beskriver även vissa lärdomar från tidigare uppföljningar. Den 
viktigaste lärdomen är att det är kostsamt på kort sikt att omlokalisera befintliga 
myndigheter eftersom det oftast har lett till kompetenstapp, minskade 
produktionsvolymer och lägre effektivitet under flera år. 
2.1  Den statliga närvaron är ojämnt fördelad över landet 
Den statliga sektorn består av tre typer av organisationer: myndigheter, affärsverk 
och statliga bolag. Riksdagens och regeringens fokus ligger huvudsakligen på 
myndigheterna när det handlar om att sprida statliga jobb utanför Stockholm.34 
Tidigare kartläggningar visar att de statliga jobben är spridda över hela landet, men 
fördelningen mellan olika delar av landet är ojämn. Ungefär 30 procent av de 
statligt anställda finns i Stockholms län.35 Över 50 procent finns i storstadslänen 
Stockholm, Västra Götaland och Skåne.36 Dessutom har ungefär 60 procent av 
myndigheterna sitt huvudkontor i Stockholms län.37  
En delvis annorlunda bild träder fram när man ställer de statliga jobben i relation 
till hur många som bor i varje län. Enligt Statskontoret fanns 2014 en 
överrepresentation av statliga arbetstillfällen i bland annat Uppsala och Stockholms 
län, men också i flera län i norra Sverige, särskilt Norrbottens och Västerbottens 
län, samt i Blekinge län. Samtidigt fanns en viss underrepresentation i Skåne och 
Västra Götalands län. Den största underrepresentationen fanns framför allt i södra 
Sverige, såsom Hallands, Kalmar och Kronobergs län.38  
 
34   Bet. 2015/16:FiU25, s. 22–23, rskr. 2015/16:208; Prop. 2015/16:1, UO2, s. 52, bet. 
2015/16:FiU2, rskr. 2015/16:118. 
35   Statistiska centralbyrån (LISA).  
36   Statskontoret, Statliga myndigheters lokalisering. Ett samlat underlag, 2016:8, s. 35–37. 
37   Statskontoret, Statliga myndigheters lokalisering. Ett samlat underlag, 2016:8, s. 37–38. 
Statskontorets beräkning gäller statliga myndigheter exklusive statliga bolag. 
38   Statskontoret, Statliga myndigheters lokalisering. Ett samlat underlag, 2016:8, s. 43–46. 

2.2  Regeringen har ett övergripande ansvar för statens 
spridning och fördelning över landet 
Den svenska förvaltningsmodellen bygger i hög utsträckning på att myndigheter 
själva avgör hur verksamheten ska organiseras för att på bästa sätt utföra sina 
uppdrag och tillgodose samhällets behov. Samtidigt har regeringen ett övergripande 
ansvar för att samordna statens verksamhet och följa upp de samlade effekterna av 
enskilda myndigheters beslut.39 
Enligt förordningen (2017:583) om regionalt tillväxtarbete ska de statliga 
myndigheterna i sin verksamhet i så hög utsträckning som möjligt ta hänsyn till 
regionala förutsättningar när det är lämpligt.40 Men Statskontoret har beskrivit hur 
de centrala regelverken som styr myndigheterna41 anger att myndigheterna främst 
måste tänka på kostnadseffektivitet, hushållning och måluppfyllelse när de fattar 
beslut som rör organisering och lokalisering. Det gör att den enskilda myndigheten 
inte kan ta särskilt stor hänsyn till hur deras beslut påverkar den statliga närvaron 
över landet eller regional utveckling, ifall det inte är helt förenligt med ökad eller 
åtminstone bibehållen effektivitet.42 
Under åren har regeringen beslutat om flera uppföljningar för att följa den statliga 
närvarons utveckling och ta fram kunskapsunderlag för att utveckla 
lokaliseringspolitiken. Bland annat har länsstyrelserna fått i uppdrag att utveckla en 
modell för att löpande följa upp och redovisa statlig närvaro och service.43 
Regeringen har även beslutat om förordningen (2019:202) om statliga 
myndigheters lokalisering. Förordningen anger bland annat att lokaliseringsbeslut 
måste fattas av myndighetens ledning. Om ledningen beslutar att avveckla samtliga 
fasta arbetsställen i en kommun måste det föregås av en konsekvensanalys. 
Myndigheten måste också meddela berörd kommun, region och länsstyrelse.44 
 
39   Bet. 2015/16:FiU25, s. 22–23, rskr. 2015/16:208; Prop. 2015/16:1, UO2, s. 52, bet. 
2015/16:FiU2, rskr. 2015/16:118. 
40   Skr. 2020/21:133, s. 52, bet. 2020/21:NU24. 
41   Bland annat förvaltningslagen (2017:900), myndighetsförordningen (2007:515) och 
förordningen (1993:528) om statliga myndigheters lokalförsörjning. 
42   Statskontoret, Statliga myndigheters lokalisering. Ett samlat underlag, 2016:8, s. 15–24. 
43   Se bland annat Ekonomistyrningsverket, Statens lokalförsörjning, 2013:36; Kammarkollegiet, 
Omlokalisering av statliga myndigheter 2016–2019, 2020; Länsstyrelserna, Kartläggning av statlig 
närvaro och service i länen. En samlad delredovisning, 2019:23; Länsstyrelserna, Kartläggning av 
statlig närvaro och service i länen – metoder för löpande uppföljning, 2019:32; Länsstyrelserna, 
Kartläggning av statlig närvaro och service 2021, 2021:24; Statskontoret, Statliga myndigheters 
lokalisering. Ett samlat underlag, 2016:8; Statskontoret, Planerad lokalisering av statlig 
verksamhet. En kartläggning av tio större myndigheter, 2019:13; SOU 2016:26; SOU 2017:1; SOU 
2019:33. 
44   Förordningen (2019:202) om statliga myndigheters lokalisering.  

Regeringen har också gett Arbetsgivarverket i uppdrag att följa upp myndigheter 
som har kontorslokaler i Stockholm, men säte i ett annat län. Arbetsgivarverket ska 
redovisa om det har skett några förändringar av var myndigheternas personal och 
ledningsfunktioner har varit placerade under 2018–2022.45 
2.3  Att flytta på befintliga myndigheter är kostsamt, 
eftersom det tar flera år för dem att återhämta sig 
Tidigare uppföljningar av regeringens lokaliseringsbeslut har visat att 
omlokalisering av myndigheter är kostsamt på kort sikt. Riksrevisionens 
granskning från 2009 visade att kostnaderna för omlokaliseringarna av de två 
undersökta myndigheterna, Konsumentverket och Statens folkhälsoinstitut, blev 
betydligt högre än förväntat. Flytten ledde också till att myndigheternas produktion 
minskade under flera års tid. De direkta kostnaderna och värdet av 
produktionsbortfallet uppskattades till totalt 1,1 miljon kronor per flyttat 
arbetstillfälle. En viktig lärdom var att det tar omkring 4–5 år innan en myndighet 
återhämtar sig från en omlokalisering, åtminstone när myndigheten själv bär större 
delen av kostnaden.46  
Kammarkollegiets uppföljning av myndigheterna som flyttades från Stockholm 
under 2016–2019 bekräftar att omlokalisering ofta är kostsamt på kort sikt. 
Myndigheternas direkta kostnader kunde bland annat öka för företagshälsovård, 
dubbla hyror, rekrytering, upphandlingar av nya leverantörsavtal, flytt och IT.47 
Kammarkollegiet styrker också iakttagelsen om att en omlokalisering påverkar en 
myndighets verksamhetskvalitet och effektivitet negativt under flera år på grund av 
försämrad arbetsmiljö och personalflykt med tillhörande kompetensförlust. När 
flera slutar samtidigt går en stor del av kunskapen som finns hos de anställda 
förlorad, vilket gör att verksamheten behöver börja om från början i många 
avseenden.48 Kammarkollegiet försöker inte räkna ut de totala kostnaderna, men de 
konstaterar att det är sannolikt att myndigheternas direkta kostnader ofta var 
betydligt lägre än deras dolda eller indirekta kostnader som orsakades av 
kompetenstapp, minskade produktionsvolymer och lägre effektivitet.49 
 
45   Regeringsbeslut Fi2022/02511. 
46   Riksrevisionen, Omlokalisering av myndigheter, 2009:30, s. 11. 
47   Kammarkollegiet, Omlokalisering av statliga myndigheter 2016–2019, 2020, s. 12. 
48   Kammarkollegiet, Omlokalisering av statliga myndigheter 2016–2019, 2020, s. 21–26. 
49   Kammarkollegiet, Omlokalisering av statliga myndigheter 2016–2019, 2020, s. 26–29. 

3  Riksdagens prioriteringar för var 
regeringen helst bör placera myndigheter 
I det här kapitlet besvarar vi frågan om regeringens lokaliseringsbeslut mellan 
2004–2020 har följt riksdagens prioriteringsordning för var myndigheter helst bör 
placeras. Vår bedömning är att regeringen har placerat den största delen av 
arbetstillfällena i den typ av geografiska områden som riksdagen har pekat ut som 
prioriterade. 
Kapitlet inleds med en överblick över regeringens lokaliseringsbeslut: hur många 
jobb som besluten har säkrat utanför Stockholm samt vilka orter och myndigheter 
som har berörts av besluten. 
Våra huvudsakliga iakttagelser är följande: 
•  Regeringens lokaliseringsbeslut har totalt tillfört drygt 4 000 jobb och bevarat 
knappt 6 000 jobb utanför Stockholm. Totalt har 27 kommuner tagit emot 
arbetstillfällen från 46 myndigheter. 
•  Det är vanligare att regeringen flyttar en del av en myndighet från 
Stockholm, snarare än att flytta hela myndigheter eller bilda nya utanför 
Stockholm. 
•  En majoritet av de arbetstillfällen som regeringen har säkrat utanför 
Stockholm har placerats i nationella regionalpolitiska stödområden, eller i 
anslutning till sådana områden.  
•  Regeringens fokus för placering av arbetstillfällen genom lokaliseringsbeslut 
har skiftat från regioner som har bedömts ha geografiska lägesnackdelar 
eller andra långsiktiga regionalpolitiska problem till områden som inte 
definieras som sådana. Regeringens fokus har också skiftat från 
landsbygdsregioner till täta regioner och storstadsregioner. Dessa 
förändringar är förenliga med riksdagens prioriteringsordning. 
•  Under de första åren fördelade regeringen många jobb på få 
arbetsmarknadsregioner, medan senare lokaliseringsbeslut har inneburit att 
färre jobb spridits ut över fler regioner. 
•  Endast en liten del av jobben har gått till regioner som har haft särskilt svåra 
ekonomiska eller demografiska situationer. 

3.1  Överblick över regeringens lokaliseringsbeslut 
3.1.1  Regeringens beslut har totalt säkerställt att drygt 10 000 
arbetstillfällen finns utanför Stockholm 
År 2020 hade myndigheterna som regeringen beslutat att placera på orter utanför 
Stockholm 10 385 anställda på de berörda arbetsställena.50 Så många statliga jobb 
kan regeringens lokaliseringsbeslut därmed sägas ha säkrat utanför Stockholm 
under granskningsperioden 2004–2020. Antalet jobb som regeringens beslut har 
tillfört utgör ungefär 40 procent av dessa, totalt 4 427 arbetstillfällen. Antalet jobb 
som regeringen har bevarat utgör 57 procent av de säkrade jobben, totalt 5 959 
arbetstillfällen. De bevarade arbetstillfällena är jobb som redan fanns på dessa orter 
före regeringens lokaliseringsbeslut. Det är inte givet att dessa arbetstillfällen skulle 
ha försvunnit om det inte vore för regeringens beslut, men regeringen har formellt 
sett till så att myndigheternas arbetsställen inte kan flyttas från dessa orter. 
Vi förklarar vad vi avser med säkrat, bevarat och tillfört samt hur vi har räknat i 
faktarutorna nedan.51 
Stiliserat exempel 1 
Regeringen beslutar år 2018 att Kronofogden ska flytta 10 tjänster från Stockholm till 
Luleå. Två år senare har Kronofogden flyttat 10 tjänster till Luleå och samtidigt 
utökat sitt kontor med ytterligare 20 anställda. I det här fallet räknar vi med att 
tillskottet av statliga jobb hos Kronofogden i kommunen blev 10 + 20 = 30 personer. 
Totalt har Kronofogden nu 100 anställda i Luleå år 2020. Vi räknar det som att 
regeringen har säkrat alla dessa 100 jobb. De 70 jobb som inte har tillförts räknar vi 
som bevarade jobb. Detta gör vi eftersom vi tolkar lokaliseringsbeslutet som ett sätt 
för regeringen att på nytt bekräfta att Kronofogden ska bedriva verksamhet i Luleå. 
Med andra ord är det ett beslut som förhindrar att statliga jobb flyttar från Luleå. 
 
50   Regeringen har bara placerat 15 arbetstillfällen i Stockholms ytterområden. Därför använder 
vi utanför Stockholm när vi syftar på de delar av landet som ligger utanför Stockholms 
arbetsmarknadsregion (FA-region), så länge inget annat specificeras. 
51   Bilaga 5 innehåller en mer detaljerad beskrivning. 

Stiliserat exempel 2 
Regeringen bildar Statens servicecenter år 2012, genom att knoppa av en del av 
Försäkringskassans verksamhet i Östersund. Den nya myndigheten inrättas med 
100 anställda i kommunen. Vi räknar det som att regeringen har säkrat alla dessa 
100 jobb. Men av dessa 100 var 20 personer redan anställda på Försäkringskassan 
i kommunen året innan Statens servicecenter bildades och flyttade över till den 
nybildade myndigheten. I det här fallet räknar vi med att tillskottet av statliga jobb på 
Statens servicecenter i kommunen blev 100 – 20 = 80 personer. De resterande 
20 anställda räknar vi som jobb som regeringen har bevarat.  
3.1.2  Det är vanligare att regeringen flyttar en del av en 
myndighet än att den bildar nya utanför Stockholm 
Regeringen har totalt fattat 62 lokaliseringsbeslut under perioden 2004–2020. 
Ungefär två tredjedelar av besluten är omlokaliseringar, medan en tredjedel är 
nylokaliseringar (se tabell 1). Det är få myndigheter som har flyttats i sin helhet 
från Stockholm; i de flesta fall har regeringen bestämt att flytta en avgränsad del av 
myndigheten. I vissa fall har arbetstillfällen flyttats till en ort där myndigheten 
redan hade ett arbetsställe och i andra fall till en helt ny ort. Några myndigheter har 
fått i uppdrag att utöka sin verksamhet på en specifik ort snarare än att flytta 
verksamhet från Stockholm. Vi har räknat det som en delvis omlokalisering.  
De flesta nylokaliseringar har regeringen skapat genom att slå ihop 
ansvarsområden från två eller fler föregångarmyndigheter. Några myndigheter har 
bildats utan någon direkt föregångare och några har bildats genom att knoppa av 
en avgränsad del från en existerande myndighet. 
Tabell 1 Fördelning av olika typer av lokaliseringsbeslut 2004–2020 
Typ av lokaliseringsbeslut  Antal  Andel 
Nylokalisering utan föregångare på orten  4  6 % 
Nylokalisering via sammanslagning  12  19 % 
Nylokalisering via avknoppning  5  8 % 
Omlokalisering (del av myndighet)  35  56 % 
Omlokalisering (fullständig)  6  10 % 
Summa  62  100 % 

3.1.3  Regeringens beslut har riktats mot 27 kommuner och 
berört 46 myndigheter 
Regeringen har placerat myndigheter i totalt 27 kommuner som ligger i 22 av 
Sveriges 60 arbetsmarknadsregioner. Stora delar av landet har inte berörts av 
regeringens lokaliseringsbeslut under den granskade perioden (se figur 1).  
Figur 1 Karta över Sverige som visar var regeringen har placerat myndigheter 
mellan 2004–2020 
Berördakommuner
Kiruna
Berörda arbetsmarknadsregioner
Övriga arbetsmarknadsregioner
Arvidsjaur
Luleå
Skellefteå
Sollefteå
Östersund
Härnösand
Sundsvall
Borlänge Gävle
Västerås
Kristinehamn Stockholm
Karlstad Huddinge
Örebro
Eskilstuna
Katrineholm
Norrköping
Göteborg
Mölndal
Gotland
Borås
Växjö
Kalmar
Hässleholm
Malmö
Kristianstad
Källa: Statistiska centralbyrån (LISA) och beräkningar av Riksrevisionen. 

Totalt har besluten berört 46 myndigheter och 60 arbetsställen utanför Stockholm. 
Myndigheterna är både små och stora och verkar inom alla möjliga politikområden. 
En komplett lista över myndigheterna finns i bilaga 1. I några fall har regeringen 
aktivt styrt var en myndighet ska vara placerad genom flera beslut vid olika 
tidpunkter. Det gäller främst stora och geografiskt utspridda myndigheter som 
Arbetsförmedlingen, Försäkringskassan och Kronofogden. 
3.2  De geografiska områden som regeringen har 
fokuserat på stämmer överens med riksdagens 
prioriteringar 
Resultaten av regeringens lokaliseringsbeslut mellan 2004 och 2020 stämmer väl 
överens med den prioriteringsordning för myndigheters lokalisering som 
riksdagen har beslutat om.  
Över tid har det dock skett en viss glidning från att regeringens lokaliseringsbeslut 
haft fokus på de områden som riksdagen prioriterar högst, till beslut som snarare 
stämmer in på riksdagens andra- och tredjehandsprioritering. Vår kartläggning 
visar att regeringens motiveringar har skiftat från att kompensera regioner som 
drabbats av statliga nedläggningar, till att motivera besluten med en generell 
ambition om att öka den statliga närvaron över landet utan någon kompensatorisk 
tanke. Regeringens beslut under de senaste åren har inte heller haft lika stort fokus 
på de regioner som har sämre ekonomiska och demografiska förutsättningar. Vår 
kartläggning visar också att regeringen fördelade ett relativt stort antal jobb på få 
arbetsmarknadsregioner under de första åren, medan senare lokaliseringsbeslut 
har inneburit att färre jobb spridits ut över fler regioner. Vi bedömer att dessa 
förändringar ändå är förenliga med riksdagens prioriteringsordning. 
3.2.1  Betoningen i lokaliseringsbesluten har skiftat över tid  
Regeringens lokaliseringsbeslut mellan 2004 och 2020 kan delas upp i tre perioder 
som följer olika mönster.  
2004–2007: Fokus på regionalpolitiska stödområden och kompensation 
för större statliga nedläggningar på några få orter 
Under 2004–2007 rörde regeringens lokaliseringsbeslut till största del flytt av 
befintliga myndigheter. Alla lokaliseringsbeslut som regeringen fattade var 
inriktade på kommuner som räknas som regionalpolitiska stödområden, det vill 
säga områden som bedömdes ha nackdelar på grund av sina geografiska lägen eller 
andra långsiktiga regionalpolitiska problem, och kommuner i anslutning till sådana 

stödområden, vilket överensstämmer med riksdagens prioritering.52 Regeringen 
lade särskilt betoning på landsbygdsregioner, där 75 procent av jobben som 
säkrades under dessa år finns.53 Vår kartläggning av regeringens beslutsdokument 
visar att nästan alla jobb syftade till att kompensera regioner för statliga 
nedläggningar av försvarsverksamhet. 
Dessa lokaliseringsbeslut har säkerställt att 3 600 jobb finns utanför Stockholm 
år 2020, varav 2 000 jobb innebär ett tillskott enligt våra beräkningar. Jobben är 
knutna till 14 myndigheter och fördelade över 6 arbetsmarknadsregioner.  
2008–2015: Fokus på att bevara jobb, snarare än att tillföra jobb på orter 
utanför Stockholm 
Under 2008–2015 genomförde regeringen inga omlokaliseringar och de 
nyetableringar som gjordes utanför Stockholm var nästan uteslutande 
avknoppningar och sammanslagningar av föregångarmyndigheter som hade legat 
på samma orter. Lokaliseringsbesluten var alltså inriktade på att bevara statliga jobb 
i regioner där statlig verksamhet lades ned, vilket även det överensstämmer med 
riksdagens avsikter. Flera av föregångarmyndigheterna hade omlokaliserats till 
dessa orter som kompensation för statliga nedläggningar under åren innan. Vår 
kartläggning av regeringens beslutsdokument visar att regeringen främst 
motiverade valet av orter med hänvisning till att det är kostnadseffektivt att behålla 
verksamheten och personalen från föregångarmyndigheterna.  
Besluten under denna period har säkerställt att 3 600 jobb finns utanför Stockholm 
år 2020, varav 1 200 jobb innebär ett tillskott. Jobben är knutna till 13 myndigheter 
och fördelade över 11 arbetsmarknadsregioner.  
Nästan alla jobb som regeringen säkrade ligger i regionalpolitiska stödområden 
eller i anslutning till stödområden. Regeringen hade inte ett lika tydligt fokus på 
landsbygdsregioner. Hela 80 procent av de säkrade jobben ligger i täta regioner. 
Resten av jobben är ganska jämnt fördelade mellan landsbygdsregioner och 
storstadsregioner.  
 
52   I uträkningen har vi utgått ifrån definitionen av stödområden som gäller under 2022–2027. Det ger 
en något mer generös tolkning. Listan har sett ungefär likadan ut för våra berörda kommuner sedan 
1999 (jämför med förordningen (1999:1382) om stödområden för vissa regionala företagsstöd, 
ändrad genom SFS 2021:1323). Det som hänt sedan perioden 2014–2021 är att regeringen har lagt 
till ett antal områden i södra Sverige (se Regeringen, Förslag till principer för att utse regionalstödskarta 
för perioden 2022–2027, N2021/01813, s. 10). Av våra berörda kommuner inkluderas då Gotland, 
Hässleholm och Katrineholm under stödområde 3. De står tillsammans för 9 procent av de säkrade 
jobben. Borlänges, Luleås och Sundsvalls kommuner är bara delvis stödområden, men vi bedömer 
att de täcks in av riksdagens formulering. De står tillsammans för 22 procent av jobben. 
53   Alla siffror i det här avsnittet bygger på våra beräkningar utifrån data från Statistiska 
centralbyrån (LISA). 

2016–2020: Flera orter berörs men färre jobb placeras på varje ort 
Under 2016–2020 skiftade regeringen tillbaka till att nästan uteslutande använda 
omlokaliseringar och betydligt färre nylokaliseringar. Det fanns ingen 
kompensatorisk tanke bakom de allra flesta jobb som regeringen säkrade under 
perioden, utan syftet var snarare en generell ambition om att stärka den statliga 
närvaron runtom i landet.54  
Besluten under denna period har säkerställt att ungefär 2 900 statliga arbetstillfällen finns utanför Stockholm, varav 1 200 jobb innebär ett tillskott. Jobben är 
knutna till 24 myndigheter och fördelade över 16 arbetsmarknadsregioner.  
Endast 20 procent av de säkrade jobben ligger i regionalpolitiska stödområden, 
men 70 procent ligger i anslutning till stödområden. Regeringens betoning på 
landsbygdsregioner var relativt svag. Endast 1 procent av de säkrade jobben finns 
i landsbygdsregioner, medan ungefär 70 procent finns i täta regioner och 
30 procent i storstadsregioner. Vi bedömer ändå att detta stämmer överens med 
riksdagens prioriterade områden. 
3.2.2  Regeringen har placerat cirka 90 procent av jobben i 
regionalpolitiska stödområden, eller i anslutning till dessa 
Sammantaget har ungefär 90 procent av de arbetstillfällen som säkrats genom 
lokaliseringsbeslut placerats i eller i anslutning till nationella regionalpolitiska 
stödområden (se figur 2). 
Av de drygt 10 000 arbetstillfällen som regeringen har säkrat utanför Stockholm 
ligger 57 procent i kommuner som räknas som nationella regionalpolitiska 
stödområden. Eftersom en stor del av Sveriges yta räknas som stödområden har en 
stor del av jobben placerats i kommuner som ligger i anslutning till sådana områden. 
Av jobben ligger 31 procent i kommuner som delvis räknas som ett stödområde 
eller angränsar till minst en annan kommun som räknas som stödområde.  
Ytterligare 6 procent av jobben ligger i Malmö och Västerås som ingår i samma 
arbetsmarknadsregion som minst en kommun som räknas som ett stödområde. 
Dessa jobb kan också räknas som att de ligger i anslutning till stödområden. 
De 6 procent av jobben som varken har placerats i stödområden eller i anslutning 
till sådana, har placerats i Borås och Göteborgs arbetsmarknadsregioner samt i 
Huddinge kommun. Nyetableringen av Delegationen mot segregation (Delmos) 
 
54   Det gäller alla lokaliseringsbeslut förutom det så kallade ”Kirunapaketet” som innebar att tre 
myndigheter skulle placera sammanlagt 120 tjänster i Kiruna för att ersätta de statliga 
arbetstillfällen som försvann i samband med avvecklingen av Radiotjänst i Kiruna AB. 
Dahlin, ”Kiruna får 120 nya statliga jobb”, 2018-06-15. 

med 15 arbetstillfällen i Huddinge är det enda fallet där regeringen har placerat en 
myndighet i Stockholms ytterområden och förorter.55 Alla andra myndigheter som 
har bytt lokaler inom Stockholms län under 2004–2020 har själva beslutat att flytta. 
Figur 2 Karta som visar vilka kommuner som har tagit emot statliga jobb och vilka 
som är stödområden 
Tagit emot statliga jobb,
ej stödområde
Tagit emot statliga jobb,
och räknas som stödområde
Stödområde
Ej stödområde
Källa: Statistiska centralbyrån (LISA) och beräkningar av Riksrevisionen. 
 
55   Myndigheten har dessutom avvecklats under 2022 enligt regeringsbeslut A2021/02363, 
A2021/02318 (delvis). 

3.2.3  Endast en liten del av jobben har placerats i regioner med 
särskilt svåra ekonomiska eller demografiska situationer  
Vi har undersökt hur de berörda arbetsmarknadsregionernas sysselsättningsgrad 
och befolkningsmängd har utvecklats över tid. Det är ytterligare ett sätt att mäta om 
regionerna där regeringen har placerat myndigheter har sämre ekonomiska och 
demografiska förutsättningar än andra. De flesta regioner hade en positiv 
utveckling av både sysselsättningsgraden och folkmängden under åren före 
regeringens lokaliseringsbeslut. Det är bara Arvidsjaur, Kiruna, Luleå, Skellefteå, 
Sollefteå och Sundsvall som hade en minskande befolkning.56 Tillsammans har de 
mottagit 12 procent av alla myndighetsjobb som regeringen har säkrat. Det tyder på 
att det är ganska få jobb som regeringen har placerat i regioner med särskilt svåra 
ekonomiska eller demografiska situationer. Däremot handlar det i vissa fall om 
ganska många jobb i förhållande till hur stora dessa regioner är. 
 
56   Se bilaga 5. 

4  Lokaliseringsbeslutens bidrag till statlig 
närvaro och regional utveckling utanför 
Stockholm 
I det här kapitlet besvarar vi frågan om regeringens lokaliseringsbeslut har bidragit 
till en stärkt statlig närvaro utanför Stockholm och en positiv regional utveckling 
för de regioner där myndigheter har placerats. Vår bedömning är att regeringens 
lokaliseringsbeslut inte har varit tillräckliga för att stärka den statliga närvaron 
utanför Stockholm. Däremot har regeringens lokaliseringsbeslut medfört ett litet 
positivt bidrag till regional utveckling för de regioner där myndigheter har 
placerats.  
Våra huvudsakliga iakttagelser är följande:  
•  Regeringens lokaliseringsbeslut mellan 2004 och 2020 har inte varit 
tillräckligt för att öka andelen statliga jobb utanför Stockholm. Det beror på 
att regeringens övriga politik och andra faktorer har haft en större påverkan 
på fördelningen av statliga jobb mellan Stockholm och andra delar av landet. 
•  Regeringens lokaliseringsbeslut verkar fungera som ett riktmärke för hur 
myndigheternas verksamhet organiseras även på lång sikt. I de flesta fall har 
myndigheternas arbetstillfällen bibehållits eller utökats på de orter där 
regeringen har placerat dem. Det är bara i enstaka undantagsfall som antalet 
jobb har blivit färre, men vi kan inte avgöra vad det beror på. 
•  Regeringen har säkrat en liten men viktig mängd jobb i en del av regionerna 
som har berörts av lokaliseringsbesluten. Myndighetsjobben har i viss mån 
bidragit till att stärka, diversifiera och komplettera berörda 
arbetsmarknadsregioner. Jobben erbjuder särskilt möjlighet till kvalificerat 
arbete för högskoleutbildade som vill bo och arbeta i dessa regioner. Men i 
de flesta regioner handlar det om relativt få jobb. Därför är bidraget till bättre 
fungerande arbetsmarknader och mer attraktiva bostadsorter litet. 
•  Ett fåtal myndigheter har en hög andel anställda som bor i storstäderna och 
långpendlar till sina arbetsplatser. Dessa myndigheter bidrar i relativt låg 
utsträckning till regional utveckling. 
•  De 4 000 jobb som regeringens lokaliseringsbeslut har tillfört utanför 
Stockholm har inte lett till några mätbara effekter på berörda kommuners 
skatteintäkter. Myndigheterna har också begränsade möjligheter att bidra till 
den lokala ekonomin genom sin konsumtion.  

4.1  Lokaliseringsbesluten har inte varit tillräckliga för att 
nå en jämnare fördelning av statliga jobb 
Vi kan konstatera att regeringens lokaliseringsbeslut inte har varit tillräckligt 
omfattande för att uppnå en jämnare fördelning av statliga arbetstillfällen mellan 
Stockholm och andra delar av landet. Regeringens, myndigheternas och de statliga 
bolagens olika beslut påverkar på olika sätt var statliga arbetsställen placeras och 
hur stora dessa arbetsställen ska vara. Det kan till exempel handla om att 
myndigheter organiserar om sin verksamhet eller att regeringens övriga politik 
förändrar myndigheters uppdrag och anslag på ett sätt som leder till att antalet 
anställda utanför Stockholm minskar, eller att antalet anställda i Stockholm ökar. 
Alla dessa beslut har tillsammans lett till en sjunkande andel statliga jobb utanför 
Stockholm. Regeringens lokaliseringsbeslut har inte lyckats kompensera för detta 
fullt ut, men de har saktat ner den negativa utvecklingen något. 
De statliga myndigheterna hade år 2020 ungefär 258 000 anställda, varav 162 000 
(63 procent) jobbar på arbetsställen utanför Stockholms arbetsmarknadsregion.57 
Sedan år 2004 har totalt 28 000 myndighetsjobb tillkommit utanför Stockholm. 
Regeringens lokaliseringsbeslut har bidragit till utvecklingen genom att tillföra 
4 000 av dessa jobb. Regeringen har också bidragit genom att bevara 6 000 
myndighetsjobb som redan fanns utanför Stockholm. Den totala ökningen står 
dock inte i proportion till hur mycket antalet myndighetsjobb har ökat i 
Stockholmsregionen under samma period. Andelen myndighetsjobb utanför 
Stockholm i förhållande till alla myndighetsjobb i landet har minskat med ungefär 
0,5 procentenheter sedan 2004. Alltså har koncentrationen av myndighetsjobb i 
Stockholm ökat något. Utvecklingen ser ungefär likadan ut när man också räknar 
in de statliga jobben som finns på statligt ägda bolag (se diagram 1).58  
 
57   Statistiska centralbyrån (LISA). 
58   Trenden stiger något ungefär samtidigt som de två större vågorna av lokaliseringsbeslut 
2006–2007 och 2016–2020, men vi kan inte avgöra om det är dessa beslut som har orsakat 
topparna. 

Diagram 1 Utveckling av andel statliga jobb utanför Stockholm mellan 2004 och 2020 
Procent
67
66
65
64
63
62
61
60
59
Andel statliga jobb utanför Stockholm exklusive statliga bolag
Andel statliga jobb utanför Stockholm inklusive statliga bolag
Källa: Statistiska centralbyrån (Longitudinell Integrationsdatabas för Sjukförsäkrings- och 
Arbetsmarknadsstudier, LISA). 
4.1.1  Regeringens lokaliseringsbeslut har bidragit till en stor del 
av den statliga sektorn i några avgränsade delar av landet  
Regeringen har inte lyckats skapa en jämnare fördelning av statliga arbetstillfällen 
mellan Stockholm och andra delar av landet. Däremot har regeringen gjort större 
satsningar i några få regioner och därmed bidragit relativt mycket till den statliga 
sektorns storlek i dessa regioner. Diagram 2 visar hur stor del av den statliga 
sektorn som regeringens lokaliseringsbeslut har säkrat i varje region (det röda 
fältet) och hur utvecklingen har sett ut över tid. I Arvidsjaur, FalunBorlänge, 
Gotland och Östersund utgör jobben som regeringen har säkrat så mycket som  
20–45 procent av alla statliga jobb som finns i dessa regioner i dag. Men de flesta 
regioners statliga sektor har knappt påverkats av regeringens lokaliseringsbeslut, 
eftersom regeringen har säkrat relativt få jobb i dessa regioner. 

Diagram 2 Antal statliga jobb i varje arbetsmarknadsregion som har berörts av 
regeringens lokaliseringsbeslut 2004–2020 
Arvidsjaur Borås Eskilstuna
600 5 000 4 000
3 000
400
2 000
200 1 000
0 0 0
Falun – Borlänge Gotland Gävle
6 000 3 000 6 000
4 000 2 000 4 000
2 000 1 000 2 000
0 0 0
Göteborg Kalmar Karlstad
40 000 4 000 8 000
30 000 3 000 6 000
20 000 2 000 4 000
10 000 1 000 2 000
0 0 0
Kiruna Kristianstad –Hässleholm Linköping–Norrköping
4 000 5 000 20 000
3 000 15 000
2 000 10 000
1 000 5 000
0 0 0
Luleå Malmö–Lund Skellefteå
10 000 40 000 1 500
30 000
1 000
5 000 20 000
10 000 500
0 0 0
Sollefteå Stockholm Sundsvall
1 000 150 000 10 000
100 000
500 5 000
50 000
0 0 0
Västerås Växjö Örebro
5 000 15 000
6 000
4 000 10 000
2 000 5 000
0 0 0
2005 2010 2015 2020 2005 2010 2015 2020
Östersund
6 000
4 000 Statliga jobb
2 000
Statliga jobb lokaliserade till orten efterbeslut av regeringen
0
2005 2010 2015 2020
Kommentar: Med statliga jobb avses anställda på myndigheter, affärsverk och statligt ägda bolag.  
Källa: Statistiska centralbyrån (Arbetsställen, LISA). 

4.1.2  Regeringens lokaliseringsbeslut verkar fungera som ett 
riktmärke även på lång sikt 
I riksdags- och samhällsdebatter lyfts ibland en oro för att myndigheter som 
regeringen helt eller delvis har placerat utanför Stockholm väljer att flytta tillbaka 
delar av sin verksamhet till Stockholm.59 Vår granskning tyder på att det är relativt 
ovanligt. Därför kan vi utesluta att det skulle vara en betydelsefull orsak till att 
regeringens lokaliseringsbeslut har varit otillräckliga för att jämna ut fördelningen 
av statliga jobb. 
Det är ovanligt att antalet anställda minskar över tid på myndigheterna som 
regeringen placerat utanför Stockholm. Under perioden 2004–2020 har nästan alla 
myndigheter antingen fått fler anställda på de berörda arbetsställena eller haft ett 
stabilt antal anställda. Det är naturligt att antalet anställda varierar lite över tid, men 
i tre fall har antalet anställda tydligt minskat: Specialpedagogiska skolmyndigheten 
i Härnösand, Sida på Gotland och Tillväxtanalys i Östersund. Dessa arbetsställen 
har 20–50 procent färre anställda år 2020 än vad de hade när myndigheterna 
etablerades på dessa orter.60 Vi kan inte säga vad det beror på utifrån vårt underlag. 
Antalet arbetstillfällen som myndigheter erbjuder utanför Stockholm kan både 
påverkas av regeringens beslut och myndigheternas egna beslut. 
I debatten uttrycks ibland en särskild oro för att myndigheterna flyttar sina 
ledningsfunktioner till Stockholm. Vi kan inte uttala oss om hur vanligt det är 
utifrån vårt material. Vi har endast undersökt frågan i våra fallstudier och där ser vi 
inte några sådana tecken. Våra intervjuer med myndighetsledningen på 
Elsäkerhetsverket och Naturvårdsverket visar att regeringens beslut fortfarande styr 
hur de placerar sin personal. Båda myndigheterna behåller ett visst antal tjänster i 
Kristinehamn respektive Östersund, med utgångspunkt i de lokaliseringsbeslut 
som regeringen fattade för 15 år sedan.61 
4.2  Regeringen har säkrat en liten men viktig mängd 
jobb i en del av regionerna som berörts av politiken 
Regeringen har tillfört och bevarat relativt få arbetstillfällen i de flesta arbetsmarknadsregioner som har berörts av regeringens lokaliseringsbeslut under 2004–2020. 
Dessa jobb spelar alltså en relativt liten roll för människors möjligheter till att få ett 
 
59   Se till exempel: Skriftlig fråga 2013/14:528 av Omanovic, Jasenko (S), Lokalisering av 
Specialpedagogiska skolmyndigheten; Sveriges radio, ”MSB växer mest i Stockholm”, 2020-12-22. 
60   Statistiska centralbyrån (LISA). 
61   Intervju med generaldirektör för Elsäkerhetsverket, 2022-03-30; intervju med generaldirektör 
och ställföreträdande generaldirektör för Naturvårdsverket, 2022-05-20. 

arbete i dessa delar av landet. Men regeringen förfogar över en ganska liten del av 
arbetsmarknaden. Den statliga sektorn utgör endast 8 procent av Sveriges totala 
arbetsmarknad.62 Därför bedömer vi att lokaliseringsbeslutens bidrag med 
arbetstillfällen är betydelsefullt, åtminstone i en del av de berörda regionerna. 
I 10 av 22 arbetsmarknadsregioner utgör de arbetstillfällen som regeringen har 
placerat där mellan 0,5 och 6,2 procent av alla jobb som finns i regionen. 
I resterande 12 regioner utgör de arbetstillfällen som regeringen har placerat 
där nära 0 procent av alla jobb (se diagram 3). 
Diagram 3 Andel av alla sysselsatta i berörda arbetsmarknadsregioner som arbetar 
på ett arbetsställe som regeringen har placerat där, år 2020 
  Stockholm
  Västerås
  Skellefteå
  Göteborg
  MalmöLund
  Växjö
  Luleå
  Borås
  LinköpingNorrköping
  Sollefteå
  Kalmar
  Gävle
  Eskilstuna
  KristianstadHässleholm
  Örebro
  Kiruna
  Karlstad
  Sundsvall
  FalunBorlänge
  Gotland
  Östersund
  Arvidsjaur
0 1 2 3 4 5 6 7
Säkrade jobb som andel (%) av alla sysselsatta i regionen
Källa: Statistiska centralbyrån (LISA). 
De regioner där regeringens lokaliseringsbeslut gjort störst skillnad är Arvidsjaur, 
Östersund och Gotland. De utgör tre av de fyra regioner som regeringen strävade 
efter att kompensera för försvarsnedläggningarna 2004.63 I dessa regioner utgör 
 
62   Statistiska centralbyrån (LISA). 
63   Riksrevisionen, Omlokalisering av myndigheter, 2009:30, s. 7. 

myndighetsjobben som regeringen har säkrat ungefär 3 till 6 procent av alla jobb. 
Det handlar nästan uteslutande om tillförda jobb.  
I Sundsvalls och FalunBorlänges arbetsmarknadsregioner har regeringen också 
säkrat ett relativt stort antal jobb, motsvarande cirka 1 till 2 procent av 
arbetsmarknaden. Dessa jobb består framför allt av jobb som regeringen har 
bevarat på Bolagsverket och Trafikverket i samband med att tidigare myndigheter 
har lagts ned eller organiserats om på samma orter. 
4.2.1  I de flesta regioner är tillskottet av jobb för litet för att 
effekter på sysselsättningsgraden ska kunna beräknas 
Regeringens lokaliseringsbeslut skulle också kunna bidra till att förbättra 
arbetsmarknaden genom att förse en större del av regionens invånare med en 
sysselsättning. För att kunna mäta effekterna av regeringens lokaliseringsbeslut på 
regionernas sysselsättningsgrad har vi valt att fokusera på de arbetsmarknadsregioner som fått ett relativt stort tillskott av statliga arbetstillfällen.64 Därför har 
vi endast försökt beräkna effekten av lokaliseringsbesluten på Arvidsjaur, Gotland, 
Östersund, Karlstad och Kiruna där de tillförda jobben har varit relativt många i 
förhållande till arbetsmarknadsregionens storlek. 
Vi har inte kunnat hitta någon signifikant effekt på sysselsättningsgraden i de flesta 
av dessa regioner.65 Däremot har tillskottet av arbetstillfällen haft en positiv effekt 
på sysselsättningsgraden i Arvidsjaurs arbetsmarknadsregion. Under de första åren 
efter omlokaliseringarna, 2006–2012, låg sysselsättningsgraden i Arvidsjaur 
ungefär 2 procentenheter högre än vad den skulle ha gjort om regeringen inte hade 
beslutat om några insatser alls. Effektberäkningen är gjord med hjälp av en 
syntetisk kontrollgrupp.66 Skillnaden är statistiskt signifikant för dessa år, men 
efter 2012 faller effekten ner mot noll och blir ickesignifikant (se diagram 4).  
 
64   Det betyder inte att de bevarade jobben inte är betydelsefulla för regionerna och deras 
invånare. I flera fall handlar det om jobb som regeringen har beslutat att bevara när tidigare 
myndigheter har lagts ner i regionen. Men vi kan inte mäta effekter på sysselsättningsgraden 
om jobben fanns på plats före regeringens beslut. 
65   Se bilaga 6 för ett fördjupat resonemang, tidigare forskning och beskrivning av vår metod. 
66  En syntetisk kontrollgrupp består av ett viktat genomsnitt av sysselsättningsgraden i en 
samling FA-regioner som inte fick myndighetslokaliseringar, men som hade liknande 
utveckling av sysselsättningsgraden under lång tid före regeringens lokaliseringsbeslut. 
Kontrollgruppen för Arvidsjaur består av tre FA-regioner (vikt i parentes): Gällivare 
(42,2 procent), Mora (41,2 procent) och Överkalix (16,6 procent). Se bilaga 6 för mer 
detaljerad information. 

Diagram 4 Skattad effekt på sysselsättningsgraden av lokaliseringsbesluten i 
Arvidsjaurs arbetsmarknadsregion 
Procent
85
Året innan regeringens första 
lokaliseringsbeslut trädde i kraft
80
75
70
65
60
4 5 6 7 8 9 0 1 2 3 4 5 6 7 8 9 0 1 2 3 4 5 6
9 9 9 9 9 9 0 0 0 0 0 0 0 0 0 0 1 1 1 1 1 1 1
9 9 9 9 9 9 0 0 0 0 0 0 0 0 0 0 0 0 0 0 0 0 0
1 1 1 1 1 1 2 2 2 2 2 2 2 2 2 2 2 2 2 2 2 2 2
Arvidsjaur Syntetisk kontrollgrupp för Arvidsjaurs FA-region
Kommentar: Arvidsjaur fick två myndighetslokaliseringar 2006 och en 2007. Det är den 
samlade effekten av dessa lokaliseringar som vi försöker mäta över tid. 
Källa: Statistiska centralbyrån (LISA) och beräkningar av Riksrevisionen. 
4.3  Myndigheterna bidrar i viss mån till att bredda och 
komplettera de regionala arbetsmarknaderna 
Vår granskning tyder på att arbetsställena som regeringen har placerat utanför 
Stockholm bidrar till att bredda och komplettera de berörda 
arbetsmarknadsregionerna. Myndigheterna har ökat invånarnas valmöjligheter på 
arbetsmarknaden och deras närvaro kan göra det lättare för andra arbetsgivare att 
hitta lämplig personal. I likhet med tidigare granskningar ser vi att regionerna har 
fått ett tillskott av statliga verksamheter som har en relativt hög andel 
högskoleutbildade och en hög andel kvinnor bland de anställda, jämfört med 
genomsnittet för den regionala arbetsmarknaden.67 Det tyder på att 
myndigheternas arbetsställen i många fall erbjuder möjligheter för 
högskoleutbildade personer att kombinera att bo utanför Stockholm med ett arbete 
som matchar deras kvalifikationer. I våra fallstudier har vi också sett att jobben kan 
ha stor betydelse för de individer som får tjänsterna. Men i de flesta regioner är 
 
67   Riksrevisionen, Omlokalisering av myndigheter, 2009:30, s. 31. 

myndigheternas bidrag till att bredda och komplettera arbetsmarknaden ganska 
litet, eftersom det handlar om så få jobb.  
4.3.1  Myndigheterna bidrar framför allt med arbetstillfällen för 
högskoleutbildade och kvinnor 
Regeringen har uttryckt att lokaliseringsbesluten särskilt ska bidra med 
arbetstillfällen för akademiker i fler delar av landet.68 Tidigare kartläggningar visar 
att även om den statliga sektorn är en relativt liten del av arbetsmarknaden, står 
den för en stor del av arbetstillfällena för högskoleutbildade i vissa delar av landet. 
Till exempel var cirka 20–25 procent av de högskoleutbildade i Uppsala, Gotlands 
och Västerbottens län statligt anställda år 2014.69  
Våra data visar att ungefär 60 procent av de arbetstillfällen som regeringens 
lokaliseringsbeslut säkrat utanför Stockholm bemannas av personer med 
högskoleutbildning (se diagram 5). 
Diagram 5 Utbildningsnivå bland de 10 385 anställda på arbetsställena som 
regeringen har placerat utanför Stockholm 
1 %
Förgymnasial
23 %
Gymnasial
Eftergymnasial (kort)
Eftergymnasial (lång)
57 %
18 %
Kommentar: 5 individer har exkluderats på grund av okänd utbildningsnivå. Eftergymnasial 
(lång) avser en eftergymnasial utbildning på 3 år eller längre. 
Källa: Statistiska centralbyrån (LISA). 
 
68   Prop. 2016/17:1, UO 2, s. 58; bet. 2016/17:FiU2, rskr. 2016/17:123. 
69   Statskontoret, Statliga myndigheters lokalisering. Ett samlat underlag, 2016:8, s. 51. 

Vi kan konstatera att utbildningsnivån är högre bland de anställda på de ny- och 
omlokaliserade myndigheterna än genomsnittet för förvärvsarbetande i de berörda 
regionerna.70 Det indikerar att regeringens lokaliseringsbeslut har bidragit till att 
bredda arbetsmarknadsregionerna och förbättra möjligheterna för 
högskoleutbildade personer att kombinera ett boende utanför Stockholm med ett 
arbete som matchar deras kvalifikationer. Bidraget är dock litet, eftersom jobben 
utgör mindre än 1 procent av arbetsmarknaden i de flesta regioner. I några få 
regioner är bidraget ändå betydelsefullt för de som har högskoleutbildning. 
I Arvidsjaur, Gotland, FalunBorlänge och Östersund är 5–10 procent av de 
förvärvsarbetande invånarna med högskoleutbildning anställda på myndigheterna 
som ligger där på grund av regeringens lokaliseringsbeslut sedan 2004.71  
Regeringens lokaliseringsbeslut har också lett till fler jobb för kvinnor än för män. 
Av alla de tjänster som lokaliseringsbesluten har säkrat utanför Stockholm innehar 
kvinnor 60 procent och män 40 procent. Majoriteten av arbetsställena är 
kvinnodominerade.72 Dessa resultat är inte oväntade med tanke på att många 
myndigheter generellt sett är kvinnodominerade.73 
4.3.2  Regeringens lokaliseringsbeslut har bidragit särskilt mycket 
till att bredda vissa arbetsmarknadsregioner 
I våra tre fallstudier har vi sett hur myndigheter som regeringen har förlagt utanför 
Stockholm konkret har bidragit till att öka arbetsmarknadsregionernas bredd och 
variation. Arvidsjaurs och Kristinehamns kommunföreträdare beskriver hur 
myndigheterna bidrar till att skapa en större offentlig tjänstesektor med 
kvalificerade arbetstillfällen för högskoleutbildade för deras kommuner. De menar 
att det är särskilt viktigt för dem eftersom de är industriorter i behov av omställning 
av arbetsmarknaden.74 I Östersund beskriver kommunens näringslivsutvecklare på 
liknande sätt hur myndigheterna som regeringen placerat där berikar 
arbetsmarknaden genom att förse individen med fler valmöjligheter.75  
Arvidsjaurs kommunföreträdare beskriver att myndigheterna, särskilt 
Arbetsförmedlingen, också bidragit till att motverka utflyttning av framför allt 
högskoleutbildade kvinnor som vill bo i regionen men som tidigare inte kunde få 
 
70   Se bilaga 5. 
71   Se bilaga 5. 
72   Se bilaga 5. 
73   Spira, ”Skev könsfördelning på statliga arbetsplatser”, 2019-10-24. 
74   Intervju med Kristinehamns kommunstyrelses ordförande och näringslivschef, 2022-04-01; 
intervju med Arvidsjaurs kommunalråd, kommunchef och näringslivsstrateg, 2022-05-18. 
75   Intervju med näringslivsutvecklare på Östersunds kommun, 2022-03-03. 

ett jobb som matchar deras utbildning.76 Det speglas även av att ungefär 40 procent 
av de anställda på Arbetsförmedlingen har åtminstone en treårig eftergymnasial 
utbildning, medan genomsnittet för Arvidsjaurs arbetsmarknadsregion är 
20 procent. Ungefär 80 procent av de anställda är kvinnor.77 Det stämmer också 
överens med de personliga erfarenheter vi fått ta del av i våra intervjuer med chefer 
och medarbetare på Arbetsförmedlingen.78 
I våra intervjuer med fallstudiemyndigheternas personal har vi fått många exempel 
på hur dessa arbetstillfällen kan ha stor betydelse för individen. Flera personer 
beskriver på olika sätt att myndigheterna har möjliggjort för dem att få ett jobb som 
ligger i linje med deras preferenser. Det kan antingen handla om en önskan om att 
tjäna allmänheten genom att jobba inom det offentliga eller en önskan om att jobba 
med specifika sakfrågor som myndigheten ansvarar för, såsom naturvård eller 
studie- och yrkesvägledning. På Naturvårdsverket berättar många av dem som vi 
har intervjuat att de har skaffat sig den utbildning och erfarenhet som krävts för att 
få ett jobb på myndigheten på andra ställen, typiskt sett i södra Sverige. Att 
Naturvårdsverket finns i Östersund har i flera fall erbjudit en möjlighet att flytta 
tillbaka till den ort eller landsdel man har ursprung i, bo nära natur och friluftsliv 
med mera. En del medarbetare på Arbetsförmedlingen i Arvidsjaur beskriver 
liknande erfarenheter.79 
4.3.3  Myndigheterna gör det lättare för andra arbetsgivare att 
anställa personal i vissa arbetsmarknadsregioner 
I våra fallstudier har vi sett att myndigheterna också kompletterar andra 
arbetsplatser i regionen och gör det lättare för dem att hitta personal. Både 
Arvidsjaurs och Kristinehamns kommunföreträdare menar att de statliga 
myndigheterna utgör viktiga komplement till Försvarsmaktens verksamheter, 
Norrlands dragonregemente (K 4) i Arvidsjaur respektive Bergslagens 
artilleriregemente (A 9) i Kristinehamn. Flera av myndigheterna som regeringen 
placerat i de två kommunerna erbjuder kvalificerade arbetstillfällen för den militära 
personalens partner. Myndigheternas närvaro stärker Försvarsmaktens möjligheter 
att rekrytera, behålla personal och expandera verksamheten. Det stärker i sin tur 
 
76   Intervju med Arvidsjaurs kommunalråd, kommunchef och näringslivsstrateg, 2022-05-18. 
77   Se bilaga 5. 
78   Intervjuer med en sektionschef och en medarbetare på Arbetsförmedlingen, 2022-05-18; 
intervju med medarbetare på Arbetsförmedlingen 2022-05-19. 
79   Intervjuer med medarbetare och enhetschefer på Naturvårdsverket, 2022-03-15 och 2022-03-16; 
intervjuer med medarbetare och sektionschefer på Arbetsförmedlingen, 2022-05-17 till och 
med 2022-05-19; intervjuer med medarbetare och chefer på Elsäkerhetsverket, 2022-03-30 till 
och med 2022-04-01. 

den lokala arbetsmarknaden ytterligare och ökar inflyttningen. På liknande sätt får 
arbetsgivare i privat och kommunal sektor tillgång till myndighetsanställdas 
partner, som ofta också är högutbildade, vilket skapar en större grupp att rekrytera 
från.80  
I Arvidsjaur och Kristinehamn konkurrerar de statliga myndigheterna delvis med 
kommunförvaltningarna om samma arbetskraft. Men båda kommunernas 
representanter beskriver det som ett underordnat problem. Det kan innebära 
utmaningar på kort sikt, men i ett längre perspektiv är det positivt att det finns fler 
jobbmöjligheter eftersom det gör det attraktivt för fler att stanna kvar i regionen.81 
4.4  Myndigheterna bidrar i viss mån till förbättrade 
möjligheter att bo utanför Stockholm 
Vår granskning tyder på att myndigheternas arbetsställen bidrar med kvalificerade 
jobb för de som vill bo och arbeta på platser utanför Stockholm. Nästan alla 
anställda på dessa arbetsställen bor i samma region som de arbetar i. Dessutom är 
ungefär hälften av de anställda födda i det län där arbetsstället ligger. 
Däremot finns det några få arbetsställen som har en hög andel långpendlare som 
bor i Stockholm eller i de andra storstadsregionerna. Dessa arbetsställen bidrar inte 
på samma sätt till riksdagens mål. 
4.4.1  En majoritet av myndigheternas personal bor och arbetar 
i samma arbetsmarknadsregion 
Av alla de som jobbar på de berörda myndigheternas arbetsställen bor 89 procent 
i arbetsmarknadsregionen där arbetsstället ligger. Det kan jämföras mot rikssnittet 
på 93 procent.82 Detta tyder på att myndighetsjobben i många fall erbjuder 
möjlighet till kvalificerat arbete för människor som vill bo och arbeta i de regioner 
som regeringens beslut har riktats mot. Diagram 6 visar hur många av de berörda 
arbetsställena som har en hög respektive låg andel anställda som långpendlar. 
 
80   Intervju med näringslivsutvecklare på Östersunds kommun, 2022-03-03; intervju med 
Kristinehamns kommunstyrelses ordförande och näringslivschef, 2022-04-01; intervju med 
Arvidsjaurs kommunalråd, kommunchef och näringslivsstrateg, 2022-05-18. 
81   Intervju med Kristinehamns kommunstyrelses ordförande och näringslivschef, 2022-04-01; 
intervju med Arvidsjaurs kommunalråd, kommunchef och näringslivsstrateg, 2022-05-18. 
82   Statistiska centralbyrån (LISA). Se bilaga 5 för fullständig information. 

Diagram 6 Förekomsten av långpendling bland de 60 arbetsställen som regeringen 
har placerat utanför Stockholm 
Antal arbetsställen
35
30
25
20
15
10
5
0
0–10 11–20 21–30 >30
Andel anställda som långpendlar (%), grupperat i intervaller
Källa: Statistiska centralbyrån (LISA). 
Ungefär hälften av myndigheternas anställda som jobbar på dessa arbetsställen är 
också födda i länet där arbetsstället ligger. Myndigheterna har i genomsnitt något 
färre födda i det län där arbetsstället ligger än vad andra arbetsställen i regionen 
har. De mer specialiserade myndigheterna har oftare en högre andel inflyttad 
personal, detta gäller till exempel Polarforskningssekretariatet. De större 
myndigheterna som inte har samma behov av specialister, såsom 
Arbetsförmedlingen, Försäkringskassan och Kronofogden, har däremot en relativt 
hög andel infödd personal.83 
4.4.2  Några få myndigheter har en hög andel anställda som 
pendlar från Stockholm och de andra storstadsregionerna 
På en stor del av de arbetsställen som placerats i regioner relativt nära ett av 
Sveriges tre storstadsområden är det relativt vanligt med långpendling. Det gäller 
särskilt på myndigheter som har behov av specialiserad kompetens. Om personalen 
på en myndighet i hög utsträckning bor på en annan ort än de arbetar, kommer 
några av de regionala effekter som är syftet med regeringens lokaliseringsbeslut 
inte att bli verklighet. De anställda som långpendlar och deras eventuella familjer 
 
83   Se bilaga 5. 

kommer då inte att betala kommunal skatt där de arbetar, och sannolikt heller inte 
bidra till den lokala ekonomin genom sin privata konsumtion i samma 
utsträckning som om de också hade bott i kommunen. De kommer inte heller att 
bidra till sådant som aktivitet i det offentliga rummet i samma utsträckning, vilket 
kan vara särskilt värdefullt för en mindre kommun.84 
De 10 arbetsställen som har störst andel anställda som bor utanför arbetsmarknadsregionen visas i tabell 2. Majoriteten av dessa arbetsställen har placerats i regioner 
som ligger relativt nära ett av Sveriges tre storstadsområden. Till exempel 
långpendlar 64 procent av personalen på Myndigheten för arbetsmiljökunskaps 
kontor i Gävle. De flesta av dessa långpendlare bor i Stockholmsregionen. På 
SWEDAC i Borås långpendlar 52 procent av personalen, varav majoriteten bor i 
Göteborgsregionen. På Myndigheten för yrkeshögskolan i Hässleholm långpendlar 
50 procent av de anställda, varav nästan alla bor i MalmöLundregionen.85  
De flesta myndigheter som har en stor andel anställda som pendlar från andra 
arbetsmarknadsregioner påbörjade sin etablering på orterna 2017–2019, det vill 
säga relativt nyligen. Därför kan den höga andelen långpendlare till exempel bero 
på tillfälliga distansarbeteslösningar i en del av dessa fall.86 Bland myndigheterna 
som har varit etablerade i minst 5 år är det bara tre som har en särskilt hög andel 
långpendlare: Energimarknadsinspektionen i Eskilstuna, Inspektionen för 
arbetslöshetsförsäkringen i Katrineholm och Myndigheten för yrkeshögskolan i 
Hässleholm. Alla tre har över 50 procent långpendlare varav majoriteten bor i 
Stockholmsregionen respektive MalmöLundregionen.87 
 
84   Intervju med Kristinehamns kommunstyrelses ordförande och näringslivschef, 2022-04-01 
85   Se bilaga 5. 
86   Kammarkollegiet, Omlokalisering av statliga myndigheter 2016–2019, s. 22–27. 
87   Se bilaga 5. 

Tabell 2 De tio myndighetsarbetsställen som hade flest långpendlare 2020 (fallande 
ordning) 
ArbetsmarknadsMyndighet  Etableringsår  Andel långregion  pendlare 
Eskilstuna  Strålsäkerhetsmyndigheten  2017  71 % 
Gävle  Myndigheten för arbetsmiljökunskap  2018  64 % 
Eskilstuna  Energimarknadsinspektionen  2008  56 % 
Borås  SWEDAC  2018  52 % 
Kristianstad– Myndigheten för yrkeshögskolan  2009  50 % 
Hässleholm 
Eskilstuna  Inspektionen för  2004  50 % 
arbetslöshetsförsäkringen 
Växjö  MUCF  2017  45 % 
Luleå  Polarforskningssekretariatet  2017  35 % 
Gävle  Svenska ESF-rådet  2017  31 % 
Göteborg  Arbetsmiljöverket  2018  25 % 
Kommentar: Etableringsår syftar på året då regeringen planerade att myndigheten skulle ha 
påbörjat sin etablering på orten.  
Källa: Statistiska centralbyrån (LISA). 
4.5  De tillförda jobben har inte lett till några mätbara 
effekter på kommunernas skatteintäkter 
Med hjälp av syntetiska kontrollgrupper har vi undersökt om de jobb som 
regeringens lokaliseringsbeslut har tillfört har haft någon effekt på kommunernas 
skatteintäkter. För att kunna mäta effekterna av regeringens lokaliseringsbeslut på 
kommunernas skatteintäkter har vi valt att fokusera på de fem 
arbetsmarknadsregioner som fått ett relativt stort tillskott av statliga arbetstillfällen 
(se avsnitt 4.2.1). Vi har dock inte kunnat hitta några signifikanta effekter på 
skatteintäkterna av tillskottet som dessa regioner har fått.88 
Det betyder inte att regeringens lokaliseringsbeslut och myndighetsjobben har 
varit obetydliga ur detta perspektiv. Till exempel har regeringen bevarat nästan 
1 500 jobb på Trafikverket i Borlänge. Hälften av myndighetens anställda bor i 
 
88   Vi kunde inte heller uppmäta några positiva effekter på dessa regioners befolkningsstorlek 
eller genomsnittliga skatteintäkter per invånare. Se bilaga 6 för en längre redogörelse. 

kommunen och betalar därför skatt där.89 Om alternativet vore att alla dessa jobb 
försvann från kommunen hade kommunens egna skatteintäkter troligtvis minskat 
i någon utsträckning, vilket hade ökat kommunens behov av medel från det 
kommunala utjämningssystemet.90 Detta går inte att mäta med de metoder som vi 
har valt. Men det är inte heller självklart att alla jobb som vi räknar som bevarade 
hade försvunnit från dessa kommuner om det inte vore för regeringens beslut. 
Vi kan i alla fall konstatera att regeringens beslut har tillfört och bevarat så pass få 
jobb i de flesta regioner att det sannolikt inte har någon stor betydelse för de flesta 
av de berörda kommunernas skatteintäkter. 
4.6  Myndigheterna har små möjligheter att köpa varor 
och tjänster lokalt 
Genom våra fallstudier har vi undersökt myndigheternas möjlighet att bidra till den 
lokala ekonomin via sin konsumtion. De tre fallstudiemyndigheterna köper relativt 
få varor och tjänster lokalt. Det är troligt att de flesta myndigheters bidrag till den 
lokala ekonomin genom sin konsumtion är litet, eftersom myndigheter generellt 
sett har små möjligheter att köpa varor och tjänster lokalt. Det beror delvis på 
upphandlingslagstiftningen som innebär att myndigheter inte får spendera några 
större belopp på direktupphandlingar. Därtill pågår ett arbete i staten med att samla 
poster av mindre inköp under större upphandlade ramavtal.91 Den bakomliggande 
idén med detta är att säkerställa att offentliga inköp öppnas upp för konkurrens och 
att offentliga medel används så effektivt som möjligt.92  
Myndigheter kan också bidra till den lokala ekonomin om de betalar hyra för sina 
fastigheter till en aktör som är baserad i regionen. Men det är ganska vanligt att 
fastighetsägare är baserade i andra regioner, ofta storstadsregioner, eller 
utomlands. Däremot är fastighetsrelaterade tjänster såsom lokalvård, vaktmästeri 
och reception en typ av tjänsteköp som med största sannolikhet skapar några 
arbetstillfällen i regionen där myndigheten är placerad. Det gäller även om 
företaget som säljer tjänsten är baserat någon annanstans.  
 
89   Se bilaga 5. 
90   Kommunens budget blir inte nödvändigtvis så mycket större av att fler betalar skatt i 
kommunen, på grund av det kommunala utjämningssystemet. I takt med att en kommuns 
skatteintäkter ökar, minskar dess inkomster från utjämningssystemet. Men ökade 
skatteintäkter kan göra kommunerna mer självständiga och mindre beroende av 
utjämningssystemet. 
91   Riksrevisionen, Staten som inköpare av konsulttjänster – tänk först och handla sen, RiR 2018:20. 
92   Konkurrensverket, Upphandlingsreglerna – en introduktion, 2022, s. 7. 

4.6.1  Elsäkerhetsverket bidrar med drygt 4 miljoner kronor per år 
i Värmland 
Elsäkerhetsverket i Kristinehamn direktupphandlade varor och tjänster för 
2,7 miljoner kronor i Värmlands län under 2021. Myndigheten hyr också sina 
lokaler av ett lokalt baserat aktiebolag i Kristinehamn för cirka 1,3 miljoner kronor 
per år. De betalar också cirka 250 000 kronor per år för sina fastighetsrelaterade 
tjänster i Kristinehamn.93 Totalt bidrar Elsäkerhetsverket uppskattningsvis med 
cirka 4,3 miljoner kronor per år till den lokala ekonomin genom sin konsumtion. 
4.6.2  Arbetsförmedlingen bidrar med cirka 170 000 kronor per år 
i Arvidsjaur 
Arbetsförmedlingens kontor för Personligt distansmöte i Arvidsjaur har i genomsnitt 
direktupphandlat varor och tjänster från lokala företag för ungefär 12 000 kronor 
per år under 2019–2022. Deras lokalvård sköts av en lokal underleverantör till det 
företag som Arbetsförmedlingen har ett centralt avtal med, och kostnaderna uppgår 
till drygt 160 000 kronor per år. Myndigheten har länge hyrt sina lokaler av den statliga 
myndigheten Fortifikationsverket vars säte ligger på en annan ort.94 Dessa pengar 
kommer alltså inte den lokala ekonomin till del, enligt vår bedömning. Däremot 
söker Arbetsförmedlingen nya lokaler i Arvidsjaur, så det kan förändras i framtiden. 
Totalt bidrar Arbetsförmedlingen med cirka 170 000 kronor per år till den lokala 
ekonomin. 
4.6.3  Naturvårdsverket bidrar med drygt 5 miljoner kronor per år 
i Östersund 
Naturvårdsverket har ingen möjlighet att på ett enkelt sätt ta fram exakt hur stora 
belopp de handlar för per år lokalt i Östersund, men de uppskattar att det är lite. 
Företrädare för myndigheten beskriver att det framför allt handlar om sådant som 
fikabröd, enstaka restaurangbesök eller inköp på lokala livsmedelsbutiker och 
ibland hotellrum för inresande personal från andra kontor. Myndigheten hyr sina 
lokaler i Östersund av ett Stockholmsbaserat fastighetsbolag. Däremot uppskattar 
 
93   Mejl från företrädare för Elsäkerhetsverket med svar på skriftliga frågor, 2022-10-17; mejl från 
företrädare för Elsäkerhetsverket med uppgifter om belopp för myndighetens direktupphandlingar, 
2022-12-01; mejl från företrädare för Elsäkerhetsverket med svar på följdfråga, 2022-12-06; mejl 
från företrädare för Elsäkerhetsverket med synpunkter efter faktagranskning, 2022-01-12. 
94   Intervju med medarbetare på Arbetsförmedlingen, 2022-05-18; mejl från företrädare för 
Arbetsförmedlingen med verksamhetsstatistik, 2022-10-02; mejl från företrädare för 
Arbetsförmedlingen med uppgifter om direktupphandling, 2022-12-07. 

myndigheten att de betalar 5,5 miljoner kronor per år för fastighetsrelaterade 
tjänster som rör Östersundskontoret.95 
4.7  Fallstudiemyndigheternas synlighet och delaktighet i 
lokalsamhällena är begränsad men kan vara värdefull 
De tre fallstudiemyndigheternas synlighet och delaktighet i sina respektive regioner 
är begränsad. Fallstudiemyndigheternas kontakter och samarbeten med andra, 
ickestatliga aktörer som är verksamma i den region där de är placerade är också 
begränsade. Därför bedömer vi att fallstudiemyndigheternas bidrag till stärkt statlig 
närvaro utanför Stockholm och regional utveckling troligtvis är begränsat utifrån 
dessa perspektiv.  
De verksamheter som fallstudiemyndigheterna bedriver i Arvidsjaur, Östersund 
och Kristinehamn har inte fokus på lokala kontakter med medborgare och 
företagare. De kontakter myndigheterna har med medborgare, företagare och andra 
aktörer är snarare spridda över landet. Det gäller även de flesta andra myndigheters 
arbetsställen som ingår i vår granskning. Det innebär att deras kärnverksamheter 
oftast inte kräver att de är synliga eller delaktiga i lokalsamhället. Om det 
förekommer, är det något som myndigheterna gör frivilligt.  
Fallstudiemyndigheterna bedriver inget särskilt arbete för att göra sig synliga i sina 
respektive regioner. I Arvidsjaur är det ändå troligt att Arbetsförmedlingens 
närvaro är välkänd, eftersom det är ett litet samhälle.96 Naturvårdsverkets synlighet 
som enskild myndighet i en mellanstor stad som Östersund är troligtvis försumbar, 
men den samlade statliga närvaron i staden kan vara desto mer påtaglig. 
Tidigare utredningar och granskningar har gett exempel på långtgående och 
ambitiösa samarbeten mellan myndigheter och kommuner med potential att både 
gynna lokalsamhället och myndigheten.97 Vi har inte sett några exempel på några 
djupgående samarbeten mellan myndigheter och kommuner eller andra 
 
95   Intervju med enhetschef på Naturvårdsverket, 2022-03-15; mejl från företrädare för 
Naturvårdsverket med verksamhetsstatistik, 2022-06-20; Intea, Årsredovisning 2021; mejl från 
företrädare för Naturvårdsverket med uppgifter om löner, resor och inköp, 2022-11-25. 
96   Intervjuer med två medarbetare på Arbetsförmedlingen, 2022-05-17; intervju med 
sektionschef på Arbetsförmedlingen, 2022-05-18; intervju med enhetschef på 
Arbetsförmedlingen, 2022-06-20. 
97   Statskontoret beskrev 2016 hur Energimyndigheten och Eskilstuna kommun hade ett 
pilotprojekt där de bland annat planerade att testa småskalig ny energieffektiv och 
klimatsmart teknik. Riksrevisionen beskrev 2009 ett liknande försöks- och utvecklingsprojekt 
mellan dåvarande Folkhälsoinstitutet och Östersunds kommun. Se Statskontoret, Statliga 
myndigheters lokalisering. Ett samlat underlag, 2016:8, bilaga 5, s. 86 och Riksrevisionen, 
Omlokalisering av myndigheter, 2009:30, s. 32–34. 

lokalsamhällesaktörer i våra fallstudier. Generellt sett verkar 
fallstudiemyndigheterna mest ha kontakt med andra statliga myndigheter i 
närområdet. Så vitt vi kan bedöma handlar deras samarbeten sällan om frågor som 
berör lokalsamhället, utan snarare om gemensamma förvaltningsfrågor som 
myndighetsstyrning eller verksjuridik. Naturvårdsverket avstår i stort sett från att 
delta i lokalsamhället eftersom myndighetsledningen bedömer att ett större 
regionalt engagemang i Östersundsregionen skulle gå på tvären med rollen som 
nationell myndighet.98 De kommunföreträdare som vi har intervjuat beskriver att 
de kontakter som de har med de statliga myndigheterna på respektive ort är 
värdefulla för dem. Samtidigt är det svårt att peka på några konkreta resultat till 
följd av dessa kontakter.99  
Resultaten av myndigheternas synlighet och delaktighet i lokalsamhället kan dock 
vara subtila, och därför svåra att mäta. Det kan exemplifieras av Elsäkerhetsverket 
som verkar vara mer aktiva i lokalsamhället än de andra fallstudiemyndigheterna, 
så vitt vi kan bedöma. Generaldirektören uppger att Elsäkerhetsverket har som 
ambition att bidra lokalt, eftersom man uppfattar att det är en uppgift som hänger 
samman med placeringen i Kristinehamn. Det kan till exempel handla om att vara 
närvarande vid evenemang i staden. De har också informella kontakter med 
kommunen och andra offentliga aktörer i Kristinehamn. Vissa av personerna som 
vi har intervjuat på Elsäkerhetsverket menar att myndigheten syns en hel del i 
lokalmedia. Samtidigt uppfattar andra att de flesta invånare nog inte känner till 
myndigheten eller vad de arbetar med.100 Kommunens företrädare menar att 
myndighetsnärvaron ger dem en tyngd i politiska sammanhang. Det kan till 
exempel handla om tillfällen när kommunen ska agera remissinstans för statliga 
utredningar. De beskriver också att myndigheternas anställda är viktiga för att hålla 
stadskärnan levande genom att röra sig i området, småhandla och äta lunch.101 
Alla små bidrag som dessa kan vara värdefulla för de berörda orterna. 
 
98   Intervju med generaldirektör och ställföreträdande generaldirektör för Naturvårdsverket, 
2022-05-20. 
99   Intervju med näringslivsutvecklare på Östersunds kommun, 2022-03-03; intervjuer med två 
medarbetare och två enhetschefer på Naturvårdsverket, 2022-03-15; intervjuer med två 
medarbetare på Naturvårdsverket, 2022-03-16; intervju med generaldirektör och 
ställföreträdande generaldirektör för Naturvårdsverket, 2022-05-20; intervju med 
generaldirektör för Elsäkerhetsverket, 2022-03-30; intervju med Kristinehamns 
kommunstyrelses ordförande och näringslivschef, 2022-04-01; intervju med Arvidsjaurs 
kommunalråd, kommunchef och näringslivsstrateg, 2022-05-18. 
100   Intervju med medarbetare på Elsäkerhetsverket, 2022-03-31. 
101   Intervju med generaldirektör för Elsäkerhetsverket, 2022-03-30; intervju med 
kommunikationschef på Elsäkerhetsverket, 2022-03-31; intervju med medarbetare på 
Elsäkerhetsverket, 2022-03-31; intervju med Kristinehamns kommunstyrelses ordförande och 
näringslivschef, 2022-04-01. 

5  Lokaliseringsbeslutens påverkan på 
myndigheternas verksamheter på lång sikt 
I det här kapitlet besvarar vi frågan om myndigheterna har några väsentliga problem 
på grund av att de ligger på orter utanför Stockholm, efter att de haft tid att etablera 
sig på orterna. Vår bedömning är att myndigheterna har goda möjligheter att 
bedriva en välfungerande verksamhet på sina respektive orter. Myndigheternas 
placering skapar troligtvis lägre verksamhetskostnader och lägre personalomsättning. 
I övrigt finns det ingenting i granskningen som tyder på att myndigheterna skulle 
kunna dra några andra väsentliga fördelar av att de ligger utanför Stockholm.  
Våra iakttagelser bygger huvudsakligen på fallstudier från tre myndigheter som 
regeringen delvis har omlokaliserat från Stockholm: Arbetsförmedlingen i 
Arvidsjaur, Elsäkerhetsverket i Kristinehamn och Naturvårdsverket i Östersund.  
Våra huvudsakliga iakttagelser är följande: 
•  Fallstudiemyndigheterna har vissa utmaningar i sina verksamheter, men det 
beror inte på deras placering på orter utanför Stockholm.  
•  Fallstudiemyndigheternas förmåga att rekrytera, behålla och 
kompetensutveckla sin personal äventyras inte av arbetsställenas placering. 
Arbetsförmedlingen har svårt att hitta högskoleutbildad personal i 
Arvidsjaur, men det påverkar inte verksamhetens effektivitet.  
•  Fallstudiemyndigheternas interna styrning och samordning och deras 
kommunikation med avgörande externa parter fungerar i huvudsak bra. Att deras 
kontor är placerade utanför Stockholm leder dock till fler och längre tjänsteresor 
samt vissa utmaningar med att samordna verksamheten. Myndigheternas skifte 
mot ökat distansarbete i samband med coronapandemin har dock underlättat. 
•  Fallstudiemyndigheterna har i viss mån nytta av sin placering utanför 
Stockholm, eftersom deras verksamhetskostnader troligtvis är lägre på lång 
sikt än vad de hade varit i Stockholm. Deras resekostnader ökar, men 
lokalkostnader och personalkostnader minskar mer än så. Fallstudiemyndigheterna har också en lägre personalomsättning på sina respektive 
kontor i Arvidsjaur, Kristinehamn och Östersund än vad de har i Stockholm. 
•  Nästan alla av de drygt 60 arbetsställen regeringen har placerat utanför 
Stockholm verkar klara av att rekrytera och behålla personal i regionerna där 
de ligger. De flesta arbetsställen har troligtvis även lägre 
verksamhetskostnader än vad de skulle haft om de låg i Stockholm. 

5.1  Inga tecken på att de anställdas möjligheter att utföra 
myndigheternas kärnuppgifter äventyras 
Vi har hittat flera utmaningar i fallstudiemyndigheternas verksamheter, men enligt 
vår bedömning kan inga väsentliga problem rimligen härledas till att regeringen 
har placerat delar av myndigheterna på orter utanför Stockholm. De utmaningar 
som vi har identifierat är snarare allmängiltiga och förknippade med 
myndigheternas verksamheter. 
Till exempel är en av de största utmaningarna för Arbetsförmedlingen i Arvidsjaur 
kopplad till myndighetens handläggningssystem.102 Chefer och medarbetare 
beskriver också att personalen är hårt pressad av många inkommande ärenden. 
Men det är hög personalomsättning och otillsatta tjänster på andra, betydligt större 
orter som skapar problemet. Detta eftersom alla sektioner över hela landet hanterar 
inkommande ärenden i det gemensamma digitala ärendehanteringssystemet.103 
Den höga personalomsättningen på andra kontor kräver också tid från 
Arvidsjaurpersonalen för att rekrytera och utbilda nyanställda.104  
Elsäkerhetsverkets utmaningar är bland annat kopplade till att man är en liten 
myndighet med begränsade administrativa system och resurser. Myndigheten har 
också haft problem kopplat till att man inte har kunnat genomföra fysisk tillsyn 
under pandemin. Flera medarbetare beskriver också att det är svårt för 
myndigheten att lyckas nå ut till allmänheten och branschen med kunskap om 
elsäkerhetsrisker.105  
Vår analys av Naturvårdsverket tyder inte heller på att de skulle ha några väsentliga 
problem i kärnverksamheten som kan spåras till att en del av myndigheten ligger 
utanför Stockholm. Regeringens lokaliseringsbeslut innebar att Naturvårdsverket 
delades upp på två orter. Det skapar en del utmaningar för enhetschefer och 
medarbetare att samordna sitt arbete, men det hotar inte myndighetens verksamhet 
(se avsnitt 5.3.1).  
 
102   Intervju med medarbetare på Arbetsförmedlingen, 2022-05-19; intervju med enhetschef på 
Arbetsförmedlingen, 2022-06-20. 
103   Mejl från företrädare för Arbetsförmedlingen med verksamhetsstatistik, 2022-10-02; intervju 
med sektionschef på Arbetsförmedlingen, 2022-05-18; intervju med sektionschef på 
Arbetsförmedlingen, 2022-05-19; intervju med enhetschef på Arbetsförmedlingen, 2022-06-20.  
104   Intervjuer med två medarbetare på Arbetsförmedlingen, 2022-05-17; intervju med 
sektionschef på Arbetsförmedlingen, 2022-05-19; intervju med enhetschef på 
Arbetsförmedlingen, 2022-06-20. 
105   Intervju med avdelningschef på Elsäkerhetsverket, 2022-03-22; intervjuer med två 
medarbetare på Elsäkerhetsverket, 2022-03-31. 

De problem som vi har identifierat som är kopplade till placeringen utanför 
Stockholm är marginella. Det är få anställda på de tre arbetsställena vars 
arbetsuppgifter på något sätt berörs av placeringen utanför Stockholm. Merparten 
av ärendehandläggning, informationssökning, kommunikation med medborgare 
och externa aktörer samt hanteringen av andra centrala uppgifter sker ändå i 
digitala system, via mejl eller telefon. De som påverkas av placeringen är framför 
allt de få chefer och medarbetare som har uppgifter som kräver resande (se avsnitt 
5.3 och 5.4). 
5.2  Kompetensförsörjningen fungerar tillräckligt bra 
Vi bedömer att varken Arbetsförmedlingen i Arvidsjaur, Elsäkerhetsverket i 
Kristinehamn eller Naturvårdsverket i Östersund har några väsentliga svårigheter 
att rekrytera, behålla eller kompetensutveckla personal som kan kopplas till den ort 
där regeringen har placerat dem. 
Alla tre myndigheter kan rekrytera medarbetare med rätt kompetens i tillräcklig 
utsträckning på respektive ort. Myndigheterna har inte heller några problem med 
att behålla sin personal på dessa orter. Vi kan inte heller se att myndigheternas 
personal på dessa orter har några ouppfyllda behov av kompetensutveckling som 
orsakas av att arbetsställena ligger utanför Stockholm. 
De statistiska mått vi har för alla 60 statliga arbetsställen som regeringen har förlagt 
utanför Stockholm under 2004–2020 tyder på att de flesta myndigheter verkar klara 
av sin kompetensförsörjning, åtminstone några år efter deras etablering. 
Arbetsgivarverket har länge pekat på att många myndigheter generellt sett har svårt 
med sin kompetensförsörjning.106 Vår granskning visar endast att situationen inte 
har förvärrats på något väsentligt sätt av att dessa myndigheters arbetsställen har 
placerats på orter utanför Stockholm. 
5.2.1  Myndigheterna har tillräckligt bra möjligheter att rekrytera 
personal 
De tre myndigheterna har tillräckligt bra möjligheter att rekrytera personal på de 
tre undersökta orterna. Arbetsförmedlingen har ibland svårt att rekrytera 
medarbetare med högskoleutbildning, men vi kan inte se några tecken på att det 
påverkar kontorets produktivitet eller effektivitet. Elsäkerhetsverket har svårt att 
rekrytera medarbetare med en viss teknisk spetskompetens, men det gäller även till 
regionkontoren i Stockholm, Umeå och Hässleholm. Naturvårdsverket har också 
 
106   Arbetsgivarverket, ”Kompetensbarometern”, hämtad 2023-01-22. 

svårt att rekrytera vissa specialistkompetenser, men de tillämpar en 
rekryteringspolicy där varje anställd får välja placeringsort så problemet gäller också 
Stockholmskontoret. Alla tre myndigheter har också möjlighet att förebygga 
problem och förbättra sina rekryteringsmöjligheter genom att man har 
arbetsställen i olika arbetsmarknadsregioner.  
Arbetsförmedlingens rekrytering fungerar bra i Arvidsjaur trots bristen 
på högskoleutbildade kandidater 
Vi kan inte se några tecken på att Arbetsförmedlingens kontor för Personligt 
distansmöte har några väsentliga svårigheter att rekrytera personal i Arvidsjaur. 
Mellan januari 2021 och augusti 2022 var det i genomsnitt 4,2 sökande per tjänst, 
vilket var ungefär lika många sökande per tjänst som för motsvarande sektioner 
hos Personligt distansmöte i Göteborg (4,7) och Östersund (4,0). Flest sökande per 
tjänst hade Stockholm (13) och Södertälje (13,3).107 Vid tillfället för vår granskning 
hade kontoret i Arvidsjaur inga otillsatta tjänster.108 
Arbetsförmedlingen har ett generellt krav på att arbetsförmedlare ska ha en 
högskoleutbildning om minst 180 högskolepoäng.109 I Arvidsjaur har man i vissa 
rekryteringsomgångar haft svårt att hitta personal med högskoleutbildning och 
därför fått ansöka om dispens från myndighetsledningen för att anställa personer 
utan högskoleutbildning.110 Endast 40 procent av de anställda på kontoret i 
Arvidsjaur har minst en treårig eftergymnasial utbildning.111  
Det finns däremot ingenting i våra intervjuer som tyder på att det skulle vara ett 
väsentligt problem för verksamheten. Arvidsjaurkontoret presterar också minst lika 
bra som Personligt distansmötes kontor på andra orter, enligt de resultatmått som 
vi har tagit del av.112 Resultatmåtten visar att personalen i Arvidsjaur i genomsnitt 
hanterar sina ärenden snabbare än personalen på andra orter. De lägger också 
något mer av sin tid på själva samtalen och mindre tid på administrationen som 
 
107   Mejl från företrädare för Arbetsförmedlingen med verksamhetsstatistik, 2022-10-02. 
108   Intervju med sektionschef på Arbetsförmedlingen, 2022-05-18; intervju med sektionschef på 
Arbetsförmedlingen, 2022-05-19; intervju med enhetschef på Arbetsförmedlingen, 2022-06-20. 
109   Intervju med sektionschef på Arbetsförmedlingen, 2022-05-18; intervju med enhetschef på 
Arbetsförmedlingen, 2022-06-20; Arbetsförmedlingen, ”Arbetsförmedlare till VO Direkt, 
enheten Personligt distansmöte Arvidsjaur”, anställningsannons publicerad 2021-02-04; 
Arbetsförmedlingen ”Arbetsförmedlare till Personligt Distansmöte Arbetsgivare i Luleå”, 
anställningsannons publicerad 2021-04-29. 
110   Intervju med sektionschef på Arbetsförmedlingen, 2022-05-18; intervju med sektionschef på 
Arbetsförmedlingen, 2022-05-19; intervju med enhetschef på Arbetsförmedlingen, 2022-06-20. 
111   Se bilaga 5. 
112   Resultatmåtten gäller bara cirka 20 medarbetare som hanterar arbetsgivare. Vi har inte fått 
några resultatmått för de övriga 60 medarbetare som hanterar arbetssökande. 

krävs efter samtalen. Kontorets sektioner har också lägre sjuktal än kontor på andra 
orter.113 Antalet långpendlare är litet: 9 av 10 anställda bor i Arvidsjaur, vilket tyder 
på att det finns ett tillräckligt stort utbud av arbetskraft med rätt kompetens i 
regionen.114 
Bristen på högskoleutbildade medarbetare är inte ett problem för verksamheten. 
Det kan förklaras av att de färdigheter och egenskaper som behövs på Personligt 
distansmöte främst är personliga egenskaper och egenskaper som medarbetare kan 
skaffa utanför högskolan eller utveckla i arbetet på myndigheten. Det handlar om 
förmågor som att kunna bemöta människor med respekt, aktivt lyssna in 
människors behov och kommunicera på ett sätt som är lätt att förstå. 
Arbetsförmedlarna ska kunna hantera människors ärenden skyndsamt, vilket är 
något de lär sig över tid. Därutöver får medarbetarna interna utbildningar om de 
regelverk som styr alla program och insatser som Arbetsförmedlingen hanterar.115 
Elsäkerhetsverket har inga väsentliga rekryteringsproblem som beror på 
att det ligger i Kristinehamn 
Elsäkerhetsverkets möjligheter att rekrytera tycks inte hämmas av att myndigheten 
ligger i Kristinehamn. Våra intervjupersoner menar att den kompetens som 
Elsäkerhetsverket behöver oftast finns tillgänglig i regionen och generellt brukar 
myndigheten få in tillräckligt många ansökningar när man utlyser tjänster.116  
En faktor som har underlättat rekryteringsmöjligheterna för Elsäkerhetsverket är 
goda kommunikationer till och från Kristinehamn, vilket flera av de intervjuade 
nämner.117 Ungefär hälften av personalen bor i kommunen, medan hälften 
arbetspendlar. De flesta pendlare kommer från Karlstad och andra delar av 
Karlstads arbetsmarknadsregion. Endast 10 procent arbetspendlar från en annan 
 
113   Mejl från företrädare för Arbetsförmedlingen med verksamhetsstatistik, 2022-10-02; 
intervjuer med två medarbetare på Arbetsförmedlingen, 2022-05-17; intervjuer med en 
medarbetare och en sektionschef på Arbetsförmedlingen, 2022-05-18; intervjuer med två 
medarbetare och en sektionschef på Arbetsförmedlingen, 2022-05-19; intervju med 
enhetschef på Arbetsförmedlingen, 2022-06-20. 
114   Se bilaga 5. 
115   Intervju med medarbetare på Arbetsförmedlingen, 2022-05-17; intervju med sektionschef på 
Arbetsförmedlingen, 2022-05-18; intervju med medarbetare på Arbetsförmedlingen, 2022-05-19. 
116   Intervju med avdelningschef på Elsäkerhetsverket, 2022-03-21; intervjuer med två 
avdelningschefer på Elsäkerhetsverket, 2022-03-22; intervju med medarbetare på 
Elsäkerhetsverket, 2022-03-30; intervju med generaldirektör för Elsäkerhetsverket, 2022-03-30. 
117   Intervju med generaldirektör för Elsäkerhetsverket, 2022-03-30; intervju med medarbetare på 
Elsäkerhetsverket, 2022-03-30; intervju med kommunikationschef på Elsäkerhetsverket,  
2022-03-31. 

arbetsmarknadsregion.118 Några av dessa pendlar från Karlskoga som ligger något 
närmare Kristinehamn än vad Karlstad gör.119 
Vid tillsättning av juristtjänster och tjänster till verksamhetsstöd konkurrerar 
Elsäkerhetsverket om kandidaterna med andra närliggande myndigheter, men 
hittills har man lyckats rekrytera den kompetens man behöver. Flera av 
Elsäkerhetsverkets anställda har tidigare arbetat på andra myndigheter i regionen. 
Det tyder på att myndigheten också har nytta av att det finns flera myndigheter 
i närområdet trots att konkurrensen blir större.120 De kompetenser som kontoret 
i Kristinehamn har svårt att rekrytera är sådana som myndigheten har svårt att 
rekrytera över hela landet, till exempel vissa tekniska spetskompetenser.121 
Myndighetens företrädare uppger att utbudet av lämplig arbetskraft är större i 
Stockholmsregionen. Men löneläget är högre, vilket gör det svårare för 
myndigheten att konkurrera om arbetskraften i Stockholmsregionen jämfört med 
Karlstadsregionen.122  
Naturvårdsverkets rekrytering i Östersund underlättas av hög flexibilitet 
Det finns inget i vårt material som tyder på att Naturvårdsverket skulle ha några 
rekryteringsproblem som beror på att de ligger i Östersund. Intervjuer och 
dokument målar snarare upp bilden av att det finns goda förutsättningar för 
myndigheten att rekrytera i Östersund.123 Myndigheten beskrev redan i sin 
årsredovisning för 2006 att det var relativt enkelt att rekrytera nya, högt 
kvalificerade medarbetare till kontoret i Östersund.124  
Sedan cirka 2014–2015 har Naturvårdsverket som policy att i stort sett alla tjänster 
utlyses med placering i Stockholm eller Östersund. Den som söker en tjänst kan 
alltså i normalfallet välja om hen ska vara placerad på den ena eller andra orten 
utifrån vad hen föredrar. Det finns alltså inte längre någon tanke om att vissa delar 
 
118   Se bilaga 5. 
119   Mejl från företrädare för Elsäkerhetsverket med uppgifter om de anställda 2022-03-31. 
120   Intervju med medarbetare på Elsäkerhetsverket, 2022-03-30; intervju med medarbetare på 
Elsäkerhetsverket, 2022-03-31; intervju med medarbetare på Elsäkerhetsverket 2022-04-01. 
121   Intervju med avdelningschef på Elsäkerhetsverket, 2022-03-21; intervjuer med två 
avdelningschefer på Elsäkerhetsverket, 2022-03-22; intervju med medarbetare på 
Elsäkerhetsverket, 2022-03-30; intervju med generaldirektör för Elsäkerhetsverket, 2022-03-30. 
122   Mejl från företrädare för Elsäkerhetsverket med svar på skriftliga frågor, 2022-10-17; intervju 
med avdelningschef på Elsäkerhetsverket, 2022-03-22; intervju med medarbetare på 
Elsäkerhetsverket 2022-03-30; intervju med generaldirektör för Elsäkerhetsverket, 2022-03-30. 
123   Bland annat intervjuer med två medarbetare och två enhetschefer på Naturvårdsverket,  
2022-03-15; intervjuer med två medarbetare på Naturvårdsverket, 2022-03-16; intervju med 
HR-chef för Naturvårdsverket 2022-05-25. 
124   Naturvårdsverket, Årsredovisning 2006. 

av organisationen ska finnas på en viss plats, utan enheterna kan ha personal på 
båda orterna.125 
Policyn bidrar troligtvis till att förebygga potentiella rekryteringsproblem som har 
med läget i Östersund att göra, eftersom en tjänst kan tillsättas i Stockholm om 
man inte hittar lämpliga kandidater i Östersund eller vice versa. Dessutom 
möjliggör policyn för myndigheten att dra nytta av en större rekryteringsbas och 
potentiellt anställa ännu bättre kompetens än om varje tjänst enbart kunde sökas 
på en av orterna.126 I undantagsfall kan myndigheten teckna tidsbegränsade 
distansarbetsavtal på heltid med personer som besitter någon typ av 
specialistkompetens som myndigheten inte har kunnat hitta i Stockholm eller 
Östersund. Just nu gäller det cirka 10–15 medarbetare.127  
Myndighetens kontor i Östersund har över åren vuxit fortare än kontoret i 
Stockholm. Det är ytterligare en indikator på att det finns ett tillräckligt stort utbud 
av arbetstagare med rätt kompetens i Östersundsregionen. När regeringen 2005 
beslutade att Naturvårdsverket skulle flytta delar av sin verksamhet till Östersund 
handlade det om 60 tjänster. Det antalet tjänster uppnåddes 2010 och sedan dess 
har myndighetens uppdrag och anslag utökats. Därför har Östersundskontoret 
successivt vuxit till att omfatta ungefär 110 anställda år 2020, vilket motsvarar cirka 
15 procent av hela arbetsstyrkan på myndigheten. Kontoret i Östersund har alltså 
vuxit med 80 procent sedan 2010. Under samma period har kontoret i Stockholm 
vuxit med cirka 30 procent.128  
5.2.2  Personalomsättningen är lägre utanför Stockholm 
De tre fallstudiemyndigheterna har inga problem att behålla personal på de berörda 
arbetsställena. Det är snarare så att fallstudiemyndigheterna har möjlighet att dra 
fördel av att det är lättare att behålla medarbetare på myndigheternas arbetsställen 
utanför Stockholm. I alla tre fall har vi olika indikationer på att 
personalomsättningen är lägre på myndigheternas arbetsställen utanför Stockholm 
än på deras arbetsställen i Stockholm. Det stämmer överens med iakttagelser från 
 
125   Mejl från företrädare för Naturvårdsverket med myndighetens policy om distansarbete,  
2022-06-01. 
126   Prop. 2005/06: 1, UO 19, s. 38, bet. 2005/06:NU2, rskr. 2005/06:124; intervju med HR-chef 
för Naturvårdsverket, 2022-05-25; intervju med generaldirektör och ställföreträdande 
generaldirektör för Naturvårdsverket, 2022-05-20; intervju med medarbetare på 
Naturvårdsverket, 2022-03-16; Naturvårdsverket, Årsredovisning 2006, s. 66; Naturvårdsverket, 
Årsredovisning 2009, s. 41; Naturvårdsverket, Årsredovisning 2012, s. 97.  
127   Intervju med HR-chef för Naturvårdsverket, 2022-05-25; mejl från företrädare för 
Naturvårdsverket med myndighetens policy om distansarbete, 2022-06-01. 
128   Riksrevisionens egna beräkningar utifrån Statistiska centralbyrån (LISA).  

tidigare utvärderingar.129 En låg personalomsättning kan både gynna och 
missgynna en verksamhet. I bästa fall skapar det en stabil kompetensnivå i 
organisationen. I sämsta fall kan det leda till stagnation och brist på utveckling. 
Vi uppfattar att fördelarna överväger nackdelarna för de tre myndigheterna utifrån 
den bild som vi har fått genom våra intervjuer. 
Personalomsättningen i Arvidsjaur är relativt låg jämfört med hela avdelningen för 
Personligt distansmöte. Generellt sett är personalomsättningen också lägre på 
deras kontor på mindre orter jämfört med de större städerna.130 Vissa av våra 
intervjupersoner menade att tryggheten som en fast anställning, relativt hög lön 
och statliga förmåner ger kan skapa incitament för medarbetare utan 
högskoleutbildning att stanna kvar på arbetsplatsen trots att de vantrivs och är 
omotiverade. Detta eftersom de kommer att ha svårt att hitta ett annat jobb med 
likvärdig lön i regionen. Med andra ord finns det en risk för så kallade 
inlåsningseffekter. Men de personer vi har intervjuat tror trots allt inte att 
inlåsningseffekten är ett så stort problem att det skulle utgöra ett hot mot 
verksamheten.131 Det finns inte heller någonting annat i vårt underlag som tyder på 
att det skulle vara ett problem. 
Elsäkerhetsverket har inte heller svårt att behålla personal med rätt kompetens. 
Under de senaste åren har myndigheten visserligen haft en högre 
personalomsättning än vad de brukar ha. Men myndigheten har lyckats rekrytera 
ersättare utan svårigheter.132  
Naturvårdsverket för ingen statistik över skillnaden i personalomsättning mellan 
sina kontor. Flera av de som vi har intervjuat på Naturvårdsverket upplever dock att 
deras personalomsättning är lägre i Östersund än i Stockholm.133  
 
129   Se t.ex. Statskontoret, Planerad lokalisering av statlig verksamhet. En kartläggning av tio större 
myndigheter, 2019:13. 
130   Intervju med sektionschef på Arbetsförmedlingen, 2022-05-18; intervju med sektionschef på 
Arbetsförmedlingen, 2022-05-19; intervju med enhetschef på Arbetsförmedlingen, 2022-06-
20; mejl från företrädare för Arbetsförmedlingen med verksamhetsstatistik, 2022-10-02; mejl 
från företrädare för Arbetsförmedlingen med uppgifter om personalomsättning, 2022-06-23. 
131   Intervju med sektionschef på Arbetsförmedlingen, 2022-05-18; intervju med sektionschef på 
Arbetsförmedlingen, 2022-05-19. 
132   Intervju med medarbetare på Elsäkerhetsverket 2022-03-30; intervju med medarbetare på 
Elsäkerhetsverket 2022-03-31; mejl från företrädare för Elsäkerhetsverket med svar på 
skriftliga frågor, 2022-10-17; mejl från företrädare för Elsäkerhetsverket med synpunkter efter 
faktagranskning, 2022-01-12. 
133   Intervjuer med två enhetschefer på Naturvårdsverket, 2022-03-15; intervju med medarbetare 
på Naturvårdsverket, 2022-03-16; intervju med HR-chef för Naturvårdsverket, 2022-05-25; 
intervju med enhetschef på Naturvårdsverket, 2022-06-03. 

5.2.3  Personalens kompetensutveckling påverkas inte nämnvärt 
av placeringsort 
Våra iakttagelser visar att fallstudiemyndigheterna inte har några väsentliga 
problem med sin kompetensutveckling till följd av att de ligger på orter utanför 
Stockholm. 
På Arbetsförmedlingen i Arvidsjaur är det ingen av de som vi har intervjuat som 
beskriver något som tyder på att det finns kompetenser som medarbetarna saknar i 
sitt dagliga arbete. Kompetensutveckling sker nästan uteslutande digitalt, allra 
oftast genom myndighetens webbaserade kompetensportal. Även introduktion av 
nyanställda och avdelningens process för kollegialt lärande sker digitalt.134 
Personalen i Arvidsjaur har därmed samma förutsättningar för 
kompetensutveckling som personal på alla andra orter där Personligt distansmöte 
bedriver verksamhet.  
Elsäkerhetsverket och Naturvårdsverket har inte heller några väsentliga problem 
med sin kompetensutveckling till följd av placeringen. Ingen av våra respondenter 
beskriver något som tyder på att det finns kompetenser som medarbetarna saknar i 
sitt dagliga arbete. Däremot beskriver de att de kan behöva resa till Stockholm 
ibland för att gå vissa utbildningar.135 
5.2.4  De flesta myndigheter som regeringen placerat utanför 
Stockholm verkar klara av sin kompetensförsörjning 
För att komplettera bilden av kompetensförsörjningen som fallstudierna ger har vi 
även analyserat beskrivande statistik för de övriga myndigheterna som regeringen 
har placerat utanför Stockholm under 2004–2020. Det handlar totalt om drygt 
40 myndigheter. De flesta verkar både kunna rekrytera och behålla personal i sina 
respektive arbetsmarknadsregioner, när de har fått några år för att etablera sig i 
regionen.  
Det går dock inte att utesluta att myndigheterna kan ha problem med 
kompetensförsörjning som våra mått inte fångar in. Vår analys omfattar 
exempelvis inte hur vanligt förekommande det är med otillsatta tjänster, hur 
 
134   Intervjuer med två medarbetare på Arbetsförmedlingen, 2022-05-17; intervjuer med två 
medarbetare på Arbetsförmedlingen, 2022-05-18; intervjuer med två medarbetare på 
Arbetsförmedlingen, 2022-05-19.  
135   Intervju med medarbetare på Elsäkerhetsverket 2022-03-30; intervjuer med fyra medarbetare 
på Elsäkerhetsverket 2022-03-31; intervju med medarbetare på Elsäkerhetsverket 2022-04-01; 
intervjuer med två medarbetare och två enhetschefer på Naturvårdsverket, 2022-03-15; 
intervju med två medarbetare på Naturvårdsverket, 2022-03-16; intervju med medarbetare på 
Naturvårdsverket, 2022-06-02; intervju med enhetschef på Naturvårdsverket, 2022-06-03. 

många som söker myndigheternas lediga tjänster eller hur lång tid det tar för 
myndigheterna att rekrytera. 
Myndigheternas anställda bor oftast i regionen där arbetsstället ligger 
Nästan alla myndigheter som har varit etablerade i minst 5 år har en låg andel 
anställda som pendlar långa avstånd från en annan arbetsmarknadsregion.136 
En hög andel långpendlare kan betyda att myndigheten har svårt att rekrytera 
lämplig personal i den egna arbetsmarknadsregionen. Det kan i så fall innebära att 
placeringen hämmar myndighetens möjligheter att bedriva en välfungerande 
verksamhet. Men det är bara tre myndigheter, bland dem som har varit etablerade i 
minst 5 år, som har en särskilt hög andel långpendlare (över 50 procent av de 
anställda). Nästan alla myndigheter som har varit etablerade i minst 5 år har färre 
än 20 procent anställda som långpendlar. 
Regeringen har placerat nästan alla myndigheter i mellanstora och mindre städer 
som ofta är centralt belägna i relativt stora och tätbefolkade arbetsmarknadsregioner. 
I de flesta av dessa regioner har befolkningen vuxit och sysselsättningsgraden ökat 
över tid. De flesta myndigheter som regeringen har förlagt utanför Stockholm har 
framför allt behov av medarbetare med relativt generella högskolekompetenser. 
På de minsta orterna i glesbefolkade regioner som Arvidsjaur och Sollefteå har 
regeringen även placerat verksamheter som endast kräver att de anställda har 
gymnasieexamen eller en kortare eftergymnasial utbildning. Det är endast i några 
få undantagsfall som myndigheter med mer specialiserade verksamheter har 
placerats på mindre orter eller i relativt glesbefolkade regioner.137  
Våra fallstudier tyder på att myndigheter med olika verksamheter och 
kompetensbehov kan rekrytera lämplig personal på orter med skilda ekonomiska, 
demografiska och geografiska förutsättningar. Arbetsförmedlingen i Arvidsjaur 
visar att det går att rekrytera generalistkompetens till en myndighet på en mycket 
liten ort med relativt dåliga möjligheter för längre arbetspendling. 
Elsäkerhetsverket i Kristinehamn visar att det också går att rekrytera 
specialistkompetens till en liten myndighet i en mindre och krympande kommun, 
som ligger i en relativt stor arbetsmarknadsregion med goda pendlingsmöjligheter. 
Slutligen visar Naturvårdsverket i Östersund att rekryteringen av både specialister 
och generalister kan gå mycket bra för en myndighet som ligger på en större ort, 
trots relativt dåliga möjligheter för längre arbetspendling. 
 
136   Se avsnitt 4.4.2 och bilaga 5. 
137   Se bilaga 5 för beskrivande statistik om de myndigheter och regioner som berörts av 
regeringens lokaliseringsbeslut. 

Vi kan inte dra några säkra slutsatser utifrån fallstudierna om alla myndigheter 
som har berörts av regeringens lokaliseringsbeslut. Men vi kan ändå konstatera att 
fallstudiemyndigheternas förutsättningar inte är ovanligt goda jämfört med de 
övriga myndigheternas förutsättningar. I vissa avseenden har 
fallstudiemyndigheterna något sämre förutsättningar än genomsnittet, enligt vår 
bedömning. Sammantaget borde många av myndigheterna alltså ha goda 
förutsättningar för en tillräckligt välfungerande rekrytering på orterna där 
regeringen har placerat dem.138 
Myndigheterna har låg personalomsättning 
Vi har också analyserat den genomsnittliga anställningstiden på samtliga ny- och 
omlokaliserade myndigheters arbetsställen, vilket är ett mått på 
personalomsättning. I genomsnitt har personalen på samtliga arbetsställen varit 
anställda i 5–6 år, vilket inte kan anses motsvara en hög personalomsättning. 
De arbetsställen som har en relativt kort genomsnittlig anställningstid, 1–2 år, 
är nästan bara arbetsställen som nyligen har etablerats eller utökats med fler 
anställda. Den enda myndighet som varit etablerad längre och som sticker ut är 
Tillväxtanalys i Östersund, där medianen för personalens anställningstid är 2 år.139 
Vi kan dock inte säga vad det beror på. Deras årsredovisningar visar att de ofta 
använder tidsbegränsade anställningar, vilket åtminstone kan vara en 
delförklaring.140 
5.3  Styrning, samordning och kommunikation fungerar 
bra men har i vissa fall försvårats 
Vi bedömer att de tre fallstudiemyndigheternas placering utanför Stockholm har en 
marginell påverkan på deras interna styrning och samordning och deras 
möjligheter att upprätthålla avgörande kontakter med regeringen och andra externa 
aktörer på nationell och regional nivå. Vi har identifierat två negativa bieffekter av 
regeringens lokaliseringsbeslut. För det första leder det till vissa 
samordningsutmaningar för Naturvårdsverket. För det andra leder det till fler och 
längre tjänsteresor för både Elsäkerhetsverket och Naturvårdsverket, vilket är 
kostnadsdrivande, omständligt för personalen och negativt ur miljöhänseende.  
 
138   Se bilaga 3 för en närmare beskrivning av fallstudiemyndigheternas förutsättningar. 
139   Statistiska centralbyrån (LISA). 
140   Myndigheten för tillväxtpolitiska utvärderingar och analyser, Årsredovisning 2017; 
Myndigheten för tillväxtpolitiska utvärderingar och analyser, Årsredovisning 2020. 

5.3.1  Geografisk uppdelning skapar samordningsutmaningar, 
men det hotar inte myndigheternas verksamheter 
Alla tre myndigheter har verksamheter som är uppdelade på minst två orter och i 
alla tre fall tyder vårt material på att det i olika grad försvårar myndigheternas 
interna samordning. Men det är bara i Naturvårdsverkets fall som svårigheterna 
kan härledas till den uppdelning av myndigheten som är ett resultat av regeringens 
lokaliseringsbeslut.  
I våra intervjuer är det tydligt att skiftet mot ökat distansarbete i samband med 
coronapandemin har påverkat myndigheternas dagliga arbete på flera sätt. Alla tre 
myndigheter har en längre vana av distansarbetslösningar eftersom de haft 
geografiskt utspridda verksamheter, men företrädare för samtliga beskriver hur 
pandemin har lett till att man tagit ett stort steg framåt på kort tid. Det är också 
tydligt i våra intervjuer med chefer att man kommer att fortsätta med 
distansarbetsmöjligheter efter pandemin. De motiverar det särskilt med hänvisning 
till behovet av att ses som en attraktiv arbetsgivare och kunna konkurrera på 
arbetsmarknaden.141  
Regeringens uppdelning av Naturvårdsverket på två orter har skapat 
vissa samordningsutmaningar 
I Naturvårdsverkets fall tyder vårt material på att uppdelningen av myndigheten på 
två orter i kombination med policyn om fri placering leder till utmaningar. Många 
enheter har personal på två orter och alla enheter måste vara beredda på att hantera 
en sådan situation. Sammantaget målar intervjupersonernas berättelser upp en bild 
av en välfungerande verksamhet med god vana av samarbete på distans.142 Men 
uppdelningen skapar också friktion mellan medarbetare på de olika kontoren samt 
ojämlika förutsättningar för mötesdeltagande, informationsdelning och 
beslutsfattande. Både medarbetarna i Östersund och medarbetarna i Stockholm 
beskriver liknande upplevelser.143  
Policyn försvårar också för chefer att styra och hålla ihop sina enheter. Till exempel 
blir det svårare med spontana avstämningar, att bedöma hur medarbetare mår, att 
 
141   Intervju med generaldirektör för Elsäkerhetsverket, 2022-03-30; intervju med generaldirektör 
och ställföreträdande generaldirektör för Naturvårdsverket, 2022-05-20. 
142   Intervju med biträdande avdelningschef och medarbetare på Naturvårdsverket, 2022-02-09. 
143   Intervju med biträdande avdelningschef och medarbetare på Naturvårdsverket, 2022-02-09; 
intervjuer med två medarbetare och två enhetschefer på Naturvårdsverket, 2022-03-15; 
intervju med medarbetare på Naturvårdsverket, 2022-03-16; intervju med medarbetare på 
Naturvårdsverket, 2022-06-02; intervju med enhetschef på Naturvårdsverket, 2022-06-03; 
intervju med generaldirektör och ställföreträdande generaldirektör för Naturvårdsverket, 
2022-05-20. 

lämna synpunkter på någons arbete utan att personen tar illa upp och att känna av 
stämningar i större möten. Det ökade distansarbetet under pandemin har ökat 
personalens färdigheter och förbättrat situationen, men utmaningarna kvarstår och 
en del uttrycker en oro för att svårigheterna kommer att förstärkas igen när 
pandemin har lagt sig.144  
Det är alltså sannolikt att uppdelningen av myndigheten medför vissa indirekta 
kostnader för myndigheten, men vår bedömning är att de problemen hanteras så 
att de inte hotar verksamhetens effektivitet. Chefer och medarbetare från samtliga 
avdelningar beskriver trots allt att samarbetet mellan de två kontoren fungerar bra i 
de ledningsgrupper och arbetsgrupper där de utför sina kärnuppgifter. 
Arbetsförmedlingens samordningsutmaningar kan inte kopplas till 
kontorets placering 
Alla arbetsförmedlare i Arvidsjaur har sin närmsta chef på plats i Arvidsjaur, så den 
geografiska spridningen av Personligt distansmöte påverkar inte deras dagliga 
arbete. Cheferna i Arvidsjaur beskriver i sin tur inga problem i sina 
distanskontakter med högre chefer eller stödfunktioner såsom HR-avdelningen.145  
En del av de som vi har intervjuat på Arbetsförmedlingen i Arvidsjaur beskriver 
intern samordning och styrning som en relativt resurskrävande utmaning. Men det 
beror på att avdelningen för Personligt distansmöte hanterar en stor mängd 
bedömningsfrågor, samtidigt som avdelningen har cirka 1 800 anställda utspridda 
på 16 orter. Det hade troligtvis krävts mycket samordning oavsett hur geografiskt 
koncentrerad eller utspridd verksamheten hade varit.146 Det är alltså inget problem 
som kan kopplas ihop med regeringens lokaliseringsbeslut, enligt vår bedömning. 
Elsäkerhetsverkets samordningsutmaningar har inte heller med 
regeringens lokaliseringsbeslut att göra 
Vi kan inte heller se att Elsäkerhetsverket har några problem med intern 
kommunikation, styrning och samordning som kan kopplas till att huvudkontoret 
 
144   Intervju med biträdande avdelningschef och medarbetare på Naturvårdsverket, 2022-02-09; 
intervjuer med två medarbetare och två enhetschefer på Naturvårdsverket, 2022-03-15; 
intervju med medarbetare på Naturvårdsverket, 2022-03-16; intervju med medarbetare på 
Naturvårdsverket, 2022-06-02; intervju med enhetschef på Naturvårdsverket, 2022-06-03; 
intervju med generaldirektör och ställföreträdande generaldirektör för Naturvårdsverket, 
2022-05-20. 
145   Intervju med medarbetare på Arbetsförmedlingen, 2022-05-17; intervju med sektionschef på 
Arbetsförmedlingen, 2022-05-18; intervjuer med två medarbetare och en sektionschef på 
Arbetsförmedlingen, 2022-05-19; intervju med enhetschef på Arbetsförmedlingen, 2022-06-20. 
146   Intervju med medarbetare på Arbetsförmedlingen, 2022-05-17; intervju med sektionschef på 
Arbetsförmedlingen, 2022-05-18; intervju med medarbetare på Arbetsförmedlingen, 2022-05-19. 

ligger i Kristinehamn. Chefer och medarbetare på Elsäkerhetsverket beskriver vissa 
utmaningar i myndighetens interna kommunikation och samarbete över 
avdelningsgränserna. Men vi bedömer att dessa svårigheter snarare har att göra 
med att verksamheten är utspridd på fyra olika orter, vilket hade varit nödvändigt 
även om huvudkontoret hade legat kvar i Stockholm.147 
5.3.2  Genomslaget av regeringens styrning påverkas troligtvis 
inte negativt av myndigheternas placering 
Det skulle kunna finnas en risk för att myndigheter som förlagts utanför 
Stockholm upplever att kontakterna med regeringen försvagas av avståndet eller att 
regeringen upplever att det försämrar deras insyn i och inflytande över 
myndighetens verksamhet.148 Men vi bedömer att den risken är liten för de tre 
fallstudiemyndigheterna. 
Elsäkerhetsverkets myndighetsledning är placerad utanför Stockholm, till skillnad 
från Arbetsförmedlingens och Naturvårdsverkets ledningar. Men vi kan inte se 
några tecken på att placeringen i Kristinehamn skulle skapa problem för relationen 
mellan myndigheten och dess departement. Däremot har det skapat en del 
logistiska utmaningar för myndighetsledningen, eftersom fysiska möten har varit 
normen för myndighetens möten med Regeringskansliet och andra aktörer i 
Stockholm. Samtidigt menar generaldirektören att Elsäkerhetsverket är en typ av 
myndighet som har relativt få kontakter med Regeringskansliet jämfört med 
exempelvis större myndigheter inom infrastrukturområdet eller myndigheter som 
arbetar med politiskt heta frågor, baserat på sin erfarenhet från andra 
myndigheters ledningar. Elsäkerhetsverket behöver sällan ha extra kontakter med 
departementet utöver sina ordinarie inplanerade dialogtillfällen. Coronapandemin 
har också inneburit att digitala möten har blivit vanligare.149 
När det gäller Arbetsförmedlingen i Arvidsjaur är det inte troligt att regeringens 
möjlighet att styra verksamheten skulle vara nämnvärt påverkad av placeringen, 
eftersom kontoret är en så liten del av myndigheten. Dessutom är verksamheten i 
 
147   Intervju med avdelningschef på Elsäkerhetsverket, 2022-03-21; intervju med avdelningschef 
på Elsäkerhetsverket, 2022-03-22; intervjuer med två medarbetare på Elsäkerhetsverket,  
2022-03-31; mejl från företrädare för Elsäkerhetsverket med synpunkter efter faktagranskning, 
2022-01-12. 
148   Egeberg och Trondal, “Agencification and location: Does agency site matter?”, 2011.  
149   Intervju med avdelningschef på Elsäkerhetsverket, 2022-03-22; intervju med generaldirektör 
för Elsäkerhetsverket, 2022-03-30. 

hög utsträckning styrd av regelverk som chefer och medarbetare genomgående 
beskriver som centrala i det dagliga arbetet.150  
Det finns inte heller några tecken på att kontakten mellan Naturvårdsverket och 
regeringen skulle påverkas negativt av placeringen i Östersund. Naturvårdsverkets 
huvudkontor ligger i Stockholm där nästan hela ledningsgruppen är placerad. 
Generaldirektören och den ställföreträdande generaldirektören uppger också att 
samarbetet i ledningsgruppen och den interna styrningen av myndigheten 
fungerar bra på distans.151 Men det är också tydligt i våra intervjuer att 
myndighetsledningen har täta kontakter med flera av Regeringskansliets 
departement, så det är troligtvis fördelaktigt att merparten av ledningen finns i 
Stockholm.152  
5.3.3  Myndigheterna kan upprätthålla goda kontakter med 
omvärlden, men det kräver fler och längre tjänsteresor 
Vi kan inte se några tecken på att placeringen utanför Stockholm skulle skapa 
några väsentliga utmaningar för de tre myndigheterna att upprätthålla avgörande 
kontakter med medborgare, samarbetsparter eller andra externa aktörer. En stor del 
av myndigheternas kommunikation med omvärlden sker digitalt, så det är framför 
allt de fysiska mötena som sker som leder till både fler och längre tjänsteresor än 
vad som hade varit fallet om de låg i Stockholm. Samtidigt är det inte några stora 
delar av myndigheternas verksamheter som är särskilt beroende av resande, utan 
det är en fråga som berör relativt få medarbetare. I avsnitt 5.4 fördjupar vi 
resonemanget om hur detta påverkar myndigheternas kostnader. 
I Arbetsförmedlingens fall är verksamheten distansbaserad. Dessutom har 
medarbetarna och cheferna ett begränsat behov av kontakter med externa parter 
och de få kontakter som behövs kan utan problem skötas på distans.153 
Elsäkerhetsverket har ett större behov av tjänsteresor för att utöva tillsyn över 
elanläggningar, men medarbetarna på de tre regionkontoren kan täcka in de 
geografiska delar av landet som ligger långt från Kristinehamn. Flera medarbetare 
 
150   Intervju med medarbetare på Arbetsförmedlingen, 2022-05-17; intervju med sektionschef på 
Arbetsförmedlingen 2022-05-18; intervju med medarbetare på Arbetsförmedlingen, 2022-05-19. 
151   Intervju med generaldirektör och ställföreträdande generaldirektör för Naturvårdsverket, 
2022-05-20; intervjuer med två enhetschefer på Naturvårdsverket, 2022-03-15; intervju med 
enhetschef på Naturvårdsverket, 2022-06-03. 
152   Intervju med generaldirektör och ställföreträdande generaldirektör för Naturvårdsverket, 
2022-05-20. 
153   Intervjuer med medarbetare och sektionschefer på Arbetsförmedlingen, 2022-05-17 till och 
med 2022-05-19. 

beskriver att de har stor nytta i sitt dagliga arbete av att rådfråga tjänstepersoner 
som arbetar med samma saker på andra myndigheter, eftersom myndigheten är 
liten. Det uppger till exempel myndighetens tekniska expert, HR-ansvarige, 
IT-ansvarige och verksjurist som är helt, eller nästan helt, ensamma i sina 
respektive funktioner. Det finns dock inga tecken på att dessa kontakter skulle 
påverkats negativt av placeringen i Kristinehamn. Däremot innebär det geografiska 
läget fler tjänsteresor än vad som vore fallet om huvudkontoret låg i Stockholm. 
Resan tar ungefär 2–3 timmar med tåg från Kristinehamn.154 
Det finns inte heller några tecken på att Naturvårdsverkets placering i Östersund 
skulle medföra några utmaningar för deras kontakter med medborgare, 
samarbetsparter eller andra externa aktörer. 155 I vissa delar av verksamheten har 
man mycket kontakter med Regeringskansliet samt EU:s institutioner och 
europeiska samarbetsorgan. I dessa sammanhang har man ofta fysiska möten 
vilket leder till en del flygresor som Östersundsmedarbetarna måste ta sig till 
Arlanda för. Det kan också innebära en eller två extra resdagar med tåg, eftersom 
myndigheten strävar efter att hålla ner antalet inrikes flygresor.156 
5.3.4  Myndigheternas nytta av regionalt samarbete är liten  
Alla tre myndigheter har någon form av mer eller mindre regelbunden kontakt 
med andra aktörer i sina respektive regioner, främst andra statliga myndigheter. 
Myndigheternas nytta av dessa kontakter är dock begränsad. 
På Elsäkerhetsverket har man visserligen relativt stor nytta av utbyte med andra 
statliga aktörer i Karlstadsregionen såsom Myndigheten för samhällsskydd och 
beredskap, Karlstads universitet och Konsumentverket. Men möten sker oftast 
digitalt eller i Stockholm om det handlar om fysiska möten. Därför hade man 
troligtvis kunnat dra nytta av de kontakter man behöver på dessa myndigheter 
även om Elsäkerhetsverkets huvudkontor var placerat någon annanstans. 
Elsäkerhetsverket ingår också i ett informellt nätverk med kommunen, 
tillsammans med de andra statliga myndigheterna i Kristinehamn. Nätverket 
träffas några gånger per år, och både företrädare för Elsäkerhetsverket och för 
kommunen beskriver det som positivt. Men så vitt vi kan bedöma har det hittills 
 
154   Intervjuer med medarbetare och chefer på Elsäkerhetsverket, 2022-03-30 till och med 2022-04-01. 
155   Intervjuer med två medarbetare och två enhetschefer på Naturvårdsverket, 2022-03-15; 
intervjuer med två medarbetare på Naturvårdsverket, 2022-03-16; intervju med enhetschef på 
Naturvårdsverket, 2022-06-03. 
156   Intervju med medarbetare på Naturvårdsverket, 2022-03-15; intervju med medarbetare på 
Naturvårdsverket, 2022-03-16; Naturvårdsverket, Årsredovisning 2017, s. 92–93; 
Naturvårdsverket, Årsredovisning 2018, s. 121. 

handlat om relationsbyggande som inte lett till någon väsentlig nytta för 
myndigheten.157 
Arbetsförmedlingen i Arvidsjaur och Naturvårdsverket i Östersund har inte några 
djupgående regionala samarbeten. De samarbetar med andra statliga myndigheter i 
frågor om lokalförsörjning, men i övrigt understryker företrädare för 
myndigheterna att de arbetar nationellt och att verksamheterna därför inte har 
något särskilt stort behov av samarbete med regionala aktörer.158 Naturvårdsverket 
har explicit tagit ställning mot att axla rollen som regional aktör för att bibehålla ett 
geografiskt oberoende, som tidigare nämnts. Myndighetsledningen menar att 
myndighetens roll är att samverka med lokala och regionala aktörer i hela landet, 
inte specifikt där kontoren ligger, samt att ha ett nationellt perspektiv och verka för 
att det blir en likvärdig tillämpning av regler över hela landet.159 
I övrigt är det tydligt i våra intervjuer med de tre kommunernas företrädare att de 
är väldigt måna om att vårda relationer med myndigheterna och aktivt arbeta för att 
myndigheternas kompetensförsörjning och lokalförsörjning ska fungera bra. Det 
gäller särskilt de mindre kommunerna Arvidsjaur och Kristinehamn.160 Det kan 
eventuellt bidra till en nytta för myndigheterna som inte är försumbar. Men 
myndigheterna själva beskriver inte det som särskilt betydelsefullt för 
verksamheten, även om de beskriver relationerna med sina respektive kommuner 
som positiva.161 
5.4  Verksamhetskostnader blir troligtvis lägre på lång 
sikt 
Vi bedömer att fallstudiemyndigheternas samlade verksamhetskostnader troligtvis 
är lägre på lång sikt än vad de hade varit i Stockholm. Alla tre myndigheter har 
lägre lokalkostnader samt likvärdiga eller lägre personalkostnader på kontoren som 
 
157   Intervju med generaldirektör för Elsäkerhetsverket, 2022-03-30; intervju med Kristinehamns 
kommunstyrelses ordförande och näringslivschef, 2022-04-01. 
158   Intervju med generaldirektör och ställföreträdande generaldirektör för Naturvårdsverket, 
2022-05-20; intervju med medarbetare på Arbetsförmedlingen 2022-05-17; intervju med 
enhetschef på Arbetsförmedlingen, 2022-06-20. 
159   Intervju med generaldirektör och ställföreträdande generaldirektör för Naturvårdsverket, 
2022-05-20; mejl från företrädare för Naturvårdsverket med synpunkter efter 
faktagranskning, 2022-01-16. 
160   Intervju med två näringslivsutvecklare på Östersunds kommun, 2022-03-03; intervju med 
Kristinehamns kommunstyrelses ordförande och näringslivschef, 2022-04-01; intervju med 
Arvidsjaurs kommunalråd, kommunchef och näringslivsstrateg, 2022-05-18. 
161   Intervju med generaldirektör för Elsäkerhetsverket, 2022-03-30; intervju med enhetschef på 
Arbetsförmedlingen, 2022-06-20. 

regeringen har placerat utanför Stockholm, jämfört med myndigheternas kontor i 
Stockholm. Elsäkerhetsverkets och Naturvårdsverkets resekostnader är högre på 
grund av placeringen, men de ökade resekostnaderna understiger beloppen som 
myndigheterna tjänar på lägre lokal- och personalkostnader. 
Det är troligt att mönstret ser ungefär likadant ut även för övriga myndigheter som 
berörts av regeringens lokaliseringsbeslut. Generellt sett är löner och andra 
personalkostnader myndigheters största verksamhetskostnad. Vår analys visar att 
de flesta myndigheter som regeringen placerat utanför Stockholm har lägre eller 
likvärdiga löner på de berörda kontoren jämfört med lönerna på deras kontor i 
Stockholm, för samma kategori av anställda. Generellt sett är myndigheters 
lokalhyror också lägre utanför Stockholm. Det innebär att de flesta myndigheter 
som regeringen har placerat utanför Stockholm sannolikt har lägre 
verksamhetskostnader, jämfört med en placering i Stockholm. 
5.4.1  Två av tre fallstudiemyndigheter har högre resekostnader på 
grund av var de ligger 
Naturvårdsverkets placering skapar högre resekostnader 
Många av Naturvårdsverkets enheter har personal på två orter, vilket innebär att det 
finns ett större behov av resande mellan kontoren än om organisatoriska enheter 
varit basen för placering. Chefen för förvaltningsavdelningen menar dock att det 
blivit färre och färre resor mellan kontoren i takt med att de tekniska 
kommunikationerna blivit bättre.162 Myndigheten beskriver också i sina 
årsredovisningar hur de försöker minimera resandet.163 Det är svårt att räkna på 
vad merkostnaden av detta är, men kostnaden för resor mellan Östersund och 
Stockholm kan fungera som ett grovt mått. Under 2022 kostade dessa resor 
ungefär 1 miljon kronor.164 Därutöver tillkommer troligtvis en liten merkostnad för 
de resor som görs av medarbetare som jobbar i internationella sammanhang. 
Elsäkerhetsverkets placering skapar högre resekostnader 
Det är troligt att regeringens beslut att placera Elsäkerhetsverkets huvudkontor i 
Kristinehamn skapar högre resekostnader för myndigheten. De personer som vi 
har intervjuat beskriver både att de internationella resorna har blivit längre och att 
en del kompetensutvecklingsinsatser kräver resor till Stockholm. Det verkar också 
vara relativt vanligt att myndighetens ledning och medarbetare reser till Stockholm 
 
162   Intervju med biträdande avdelningschef och medarbetare på Naturvårdsverket, 2022-02-09. 
163   Naturvårdsverket, Årsredovisning 2017, s. 92–93; Naturvårdsverket, Årsredovisning 2018, s. 121. 
164   Mejl från företrädare för Naturvårdsverket med uppgifter om löner, resor och inköp, 2022-11-25. 

för att delta vid möten med departementet, andra myndigheter och 
samarbetsparter.165 Vi har inte kunnat få tag i några uppgifter om hur mycket detta 
kan kosta. Elsäkerhetsverkets kostnader för alla resor från kontoret i Kristinehamn 
uppgick till 340 000 kronor år 2019, före coronapandemin.166 Det går inte att säga 
hur stor del av det som kan räknas som merkostnader av kontorets placering. En 
del av resekostnaderna beror på att Elsäkerhetsverkets personal behöver resa för att 
bedriva tillsynsverksamhet. Men Kristinehamnskontorets totala resekostnader är i 
alla fall mindre än vad myndigheten tjänar på lägre lokalhyra (se avsnitt 5.4.2). 
Arbetsförmedlingens placering påverkar inte resekostnaderna 
Personligt distansmötes placering i Arvidsjaur bör rimligtvis inte öka 
myndighetens resekostnader nämnvärt. Arbetsförmedlarna har knappt några behov 
av att resa eftersom verksamheten bygger på distansmöten. De resor som görs 
handlar huvudsakligen om att introducera och utbilda nyanställda på andra orter.167 
Sektionscheferna i Arvidsjaur reser någon gång om året för att träffa sektionschefer 
på andra orter och ibland kommer de andra cheferna till Arvidsjaur i samma syfte. 
Det är endast enskilda enhetschefer som kan ha många resdagar kopplade till 
tjänsten.168 
Utifrån de uppgifter vi har tagit del av är det svårt att säga vad som kan sägas vara 
normalt för kontoret före och efter pandemin. Resorna kostade 322 000 kronor 
under 2020 och 204 000 kronor under 2022 mellan januari och augusti.169 Det är 
möjligt att chefernas resor som utgår från Arvidsjaur är dyrare än vad de hade varit 
om de utgick från Stockholm. Men Arvidsjaurskontorets totala resekostnader är 
också mindre än vad myndigheten tjänar på lägre lokalhyra. 
5.4.2  Myndigheternas lokalkostnader är lägre till följd av 
placeringen utanför Stockholm 
Ekonomistyrningsverket har konstaterat att de statliga myndigheternas 
genomsnittliga årshyra per kvadratmeter generellt sett är väsentligt högre i 
Stockholmsområdet än i övriga delar av Sverige. Myndigheternas årshyra per 
 
165   Intervju med avdelningschef på Elsäkerhetsverket, 2022-03-22; intervju med generaldirektör 
för Elsäkerhetsverket, 2022-03-30; intervjuer med tre medarbetare och kommunikationschef 
på Elsäkerhetsverket 2022-03-31; intervju med medarbetare på Elsäkerhetsverket 2022-04-01.  
166   Mejl från företrädare för Elsäkerhetsverket med uppgifter om resekostnader, 2022-11-22. 
167   Intervju med medarbetare på Arbetsförmedlingen, 2022-05-17; intervjuer med två 
medarbetare på Arbetsförmedlingen, 2022-05-18. 
168   Intervjuer med en medarbetare och en sektionschef på Arbetsförmedlingen, 2022-05-18. 
169   Mejl från företrädare för Arbetsförmedlingen med verksamhetsstatistik, 2022-10-02. 
I uppgiften ingår inte traktamente som myndigheten redovisar under personalkostnader. 

kvadratmeter är ungefär 2 500 kronor i Stockholmsområdet, 1 800 kronor i både 
Göteborgsområdet och Malmöområdet samt 1 500 kronor i resten av landet.170 
I Stockholms ytterområden är myndigheternas genomsnittliga årshyra som lägst 
drygt 2 200 kronor per kvadratmeter.171 Det är också tydligt att 
fallstudiemyndigheternas lokalkostnader är lägre utanför Stockholm. De sparar 
ungefär 1–3 miljoner kronor per år på sin placering utanför Stockholm tack vare 
lägre lokalkostnader. 
Naturvårdsverkets årshyra i Östersund är drygt 2 100 kronor per kvadratmeter. 
Det motsvarar ungefär 60 procent av myndighetens årshyra per kvadratmeter i 
Stockholm.172 Skulle den hyreskostnad som myndigheten betalar i Östersund vara 
lika hög som Stockholmskontorets kvadratmeterhyra, skulle det innebära en 
merkostnad på 3,2 miljoner kronor per år. 
Elsäkerhetsverkets årshyra i Kristinehamn är 1 370 kronor per kvadratmeter. 
Det motsvarar ungefär 45 procent av myndighetens årshyra per kvadratmeter i 
Stockholm.173 Skulle hyreskostnaden i Kristinehamn motsvara 
Stockholmskontorets kvadratmeterhyra, skulle det innebära en merkostnad på 
nästan 3 miljoner kronor per år.  
Arbetsförmedlingens årshyra för Personligt distansmötes lokaler i Arvidsjaur är 
cirka 1 125 konor per kvadratmeter. Det motsvarar drygt 50 procent av årshyran per 
kvadratmeter för Arbetsförmedlingens lokaler vid Globen strax utanför Stockholms 
mest centrala delar, där Personligt distansmöte har ungefär 200 anställda.174 Skulle 
hyreskostnaden i Arvidsjaur motsvara Stockholmskontorets kvadratmeterhyra, 
skulle det innebära en merkostnad på ungefär 1,3 miljoner kronor per år. 
5.4.3  Myndigheternas personalkostnader är lägre utanför 
Stockholm 
Vi har analyserat löneläget på alla arbetsställen som regeringen har placerat utanför 
Stockholm, med hjälp av Arbetsgivarverkets uppgifter från 2020.175 Majoriteten av 
 
170   Ekonomistyrningsverket, Statliga myndigheters lokaler i Sverige, 2021:29, s. 31. 
171   Ekonomistyrningsverket, Statliga myndigheters lokaler i Stockholmsområdet, 2021:28 s. 19. 
172   Mejl från företrädare för Naturvårdsverket med verksamhetsstatistik, 2022-06-20. 
173   Mejl från företrädare för Elsäkerhetsverket med svar på skriftliga frågor, 2022-10-17. 
174   Mejl från företrädare för Arbetsförmedlingen med verksamhetsstatistik, 2022-10-02; mejl från 
företrädare för Arbetsförmedlingen med uppgifter om personalkostnader och belopp för 
direktupphandlingar, 2022-11-18; mejl från företrädare för Arbetsförmedlingen med 
synpunkter efter faktagranskning, 2022-01-16.  
175   Vi har jämfört löneläget på 45 av 60 myndighetskontor som regeringen har placerat utanför 
Stockholm med löneläget på samma myndigheters kontor i Stockholmsregionen. De övriga 
15 kontoren hade för få medarbetare för Arbetsgivarverkets analys. 

myndigheterna har något högre medianlöner på sina kontor i Stockholmsregionen, 
eller ungefär samma löner. Av myndigheterna har 65 procent minst 2 procent 
högre medianlöner i Stockholm jämfört med kontoren som regeringen har placerat 
utanför Stockholm, för samma kategorier av anställda. Ytterligare 15 procent av 
myndigheterna har ungefär lika höga löner i och utanför Stockholm.176 
Löneskillnaderna är ganska små, men sammantaget innebär det att regeringens 
lokaliseringsbeslut har inneburit en väsentlig besparing för statens samlade 
personalkostnader.177  
Fallstudiemyndigheterna visar på liknande mönster av lägre personalkostnader på de 
berörda kontoren utanför Stockholm. I Elsäkerhetsverkets fall är den genomsnittliga 
årslönen för handläggare och inspektörer inom tillsynsverksamheten drygt 4 procent 
(14 000 kronor) lägre i Kristinehamn jämfört med Stockholm.178 Men det handlar 
om relativt få tjänster på varje kontor, så löneskillnaden kan påverkas relativt 
mycket om individerna har olika kompetenser och meriter. 
I Naturvårdsverkets fall är den genomsnittliga årslönen för handläggare 7 procent 
(38 400 kronor) lägre i Östersund än Stockholm. Handläggarna utgör ungefär 
65 procent av myndighetens personal, så det innebär en relativt stor besparing för 
myndighetens personalkostnader. Om den genomsnittliga lönen var lika hög för 
handläggarna i Östersund hade det inneburit en merkostnad på drygt 3,4 miljoner 
kronor per år, enligt våra beräkningar.179 Skillnaderna mellan Östersund och 
Stockholm kan bero på skillnader i löneläget mellan de regionala 
arbetsmarknaderna, men det kan också bero på andra faktorer. Några av de som vi 
har intervjuat på myndigheten uttrycker att det finns en irritation över 
löneskillnaderna mellan orterna.180 
I Arbetsförmedlingens fall är personalkostnaderna ungefär lika stora i Arvidsjaur 
som för motsvarande verksamhet i Stockholm. År 2021 var den genomsnittliga 
personalkostnaden per år 513 000 kronor för en anställd på Personligt distansmöte 
i Arvidsjaur och 506 000 kronor för en anställd på Personligt distansmöte i 
 
176   Mejl från företrädare för Arbetsgivarverket med löneuppgifter, 2022-11-28. 
177   Det betyder inte att de anställda utanför Stockholm har lägre köpkraft, eftersom prisnivåer 
generellt sett är lägre utanför Stockholm. 
178   Jämförelsen bygger på uppgifter från Elsäkerhetsverket avseende månadslönen i juli 2021 för 
totalt 24 handläggare och inspektörer inom tillsynsverksamheten (anläggningar och elektrisk 
utrustning). 
179   Mejl från företrädare för Naturvårdsverket med uppgifter om löner, resor och inköp, 2022-11-25. 
180   Intervjuer med två medarbetare och två enhetschefer på Naturvårdsverket, 2022-03-15; 
intervjuer med två medarbetare på Naturvårdsverket, 2022-03-16; intervju med 
generaldirektör och ställföreträdande generaldirektör för Naturvårdsverket, 2022-05-20. 

Stockholm. I uppgiften ingår både löner och traktamenten.181 Det finns ungefär 
80 anställda i Arvidsjaur, så den något högre personalkostnaden i Arvidsjaur kan 
räknas som en merkostnad på cirka 560 000 kronor per år. Men myndighetens 
besparing på lägre lokalkostnader i Arvidsjaur är högre. En möjlig förklaring till att 
personalkostnaderna är likvärdiga kan vara att det råder hög konkurrens mellan de 
statliga myndigheterna i Arvidsjaur, eftersom de potentiella medarbetarna är 
relativt få.182 Det skulle också kunna bero på skillnader i anställningstid mellan 
personalen på kontoren eller andra faktorer. 
 
181   Mejl från företrädare för Arbetsförmedlingen med uppgifter om personalkostnader och 
belopp för direktupphandlingar, 2022-11-18. 
182   Intervju med sektionschef på Arbetsförmedlingen, 2022-05-18; intervju med sektionschef på 
Arbetsförmedlingen, 2022-05-19; intervju med enhetschef på Arbetsförmedlingen, 2022-06-20. 

6  Slutsatser och rekommendationer 
Riksrevisionens övergripande slutsats är att regeringens placering av myndigheter 
på orter utanför Stockholm delvis har levt upp till riksdagens avsikter. De 
geografiska områden som regeringens lokaliseringsbeslut har riktats mot stämmer 
väl överens med den prioriteringsordning som riksdagen har uttryckt. Regeringens 
lokaliseringsbeslut har dock inte varit tillräckliga för att stärka den statliga närvaron 
utanför Stockholm. Regeringens övriga politik och andra faktorer har haft en större 
påverkan på fördelningen av statliga jobb mellan Stockholm och andra delar av 
landet. Sammantaget har det lett till en ökad koncentration av statliga jobb i 
Stockholmsregionen. Däremot har lokaliseringsbesluten medfört ett litet positivt 
bidrag till regional utveckling för de regioner där myndigheter har placerats. 
Regeringens lokaliseringsbeslut har inte äventyrat myndigheternas möjligheter att 
bedriva sin verksamhet effektivt på lång sikt. De tre myndigheterna som vi har 
undersökt närmare har inga väsentliga problem med att utföra sina uppgifter på 
grund av att de ligger på orter utanför Stockholm. Granskningen tyder på att det 
samma gäller majoriteten av myndigheterna som regeringen har placerat utanför 
Stockholm under 2004–2020, efter att de haft tid att etablera sig på orterna. 
Anledningen är troligtvis att regeringen har åstadkommit en förhållandevis bra 
matchning av myndigheter och arbetsmarknadsregioner.  
Myndigheternas placering utanför Stockholm skapar lägre verksamhetskostnader 
för myndigheterna. Men i övrigt är myndigheternas nytta av att vara placerade på 
orter utanför Stockholm begränsad. 
6.1  Regeringens insatser har inte varit tillräckliga för att 
stärka den statliga närvaron utanför Stockholm 
Regeringen har tillfört ungefär 4 000 jobb och bevarat 6 000 jobb på orter utanför 
Stockholm under perioden 2004–2020. Men det har inte varit tillräckligt för att 
skapa en jämnare fördelning av statliga jobb mellan Stockholmsregionen och andra 
delar av landet. Regeringens, myndigheternas och de statliga bolagens övriga beslut 
påverkar på olika sätt var statliga arbetsställen placeras och hur stora arbetsställena 
ska vara. Det kan till exempel handla om att myndigheter organiserar om sin 
verksamhet eller att regeringens övriga politik förändrar myndigheters uppdrag och 
anslag på ett sätt som leder till att antalet anställda i Stockholm ökar eller att antalet 
anställda utanför Stockholm minskar. Sammanlagt har alla statliga aktörers beslut 
lett till en ökad koncentration av statliga jobb i Stockholmsregionen under den 

granskade perioden. Regeringens lokaliseringsbeslut har dock saktat ner 
utvecklingen.  
6.2  Lokaliseringsbeslutens bidrag till regional utveckling 
är litet men inte obetydligt 
Våra iakttagelser tyder sammantaget på att regeringens lokaliseringsbeslut har 
bidragit till att förbättra möjligheterna att bo och arbeta på orter utanför Stockholm, 
även om bidraget är relativt litet i de flesta fall. 
Lokaliseringsbesluten har i viss mån bidragit till bättre fungerande 
arbetsmarknader och mer attraktiva bostadsorter. Myndighetsjobben bidrar till att 
utöka, diversifiera och komplettera de berörda arbetsmarknadsregionerna. I många 
fall är lokaliseringsbeslutens bidrag väldigt litet. Men i ett fåtal regioner där 
regeringen har placerat relativt många jobb har det gjort en ganska stor skillnad. 
Lokaliseringsbeslutens bidrag till den lokala ekonomin på de berörda orterna är 
begränsat, eftersom det handlar om relativt få jobb som kan bidra till kommunala 
skatteintäkter. Myndigheterna har också relativt små möjligheter att köpa varor och 
tjänster i regionen, eftersom de inte får spendera några större belopp på 
direktupphandlingar. Deras fastighetsägare är inte alltid lokala aktörer, så hyrorna 
kommer inte nödvändigtvis den lokala ekonomin till godo heller. I våra fallstudier 
har vi sett exempel på myndigheter som samarbetar med andra aktörer i regionen 
där de ligger. Men det är svårt för oss att avgöra vilket värde dessa samarbeten 
tillför regionens utveckling. 
Vi uppfattar att regeringens lokalisering av myndigheter även i framtiden kommer 
att ha en begränsad potential att bidra till regional utveckling. För det första är det 
en mycket liten del av arbetsmarknaden som regeringen direkt förfogar över. Den 
statliga sektorn utgör ungefär 8 procent av Sveriges arbetsmarknad. För det andra 
är en stor del av de statliga jobb som finns i många fall platsbundna verksamheter 
hos stora myndigheter som Försvarsmakten, Polismyndigheten, Kriminalvården 
och Trafikverket samt statliga universitet och högskolor. Samma sak gäller många 
jobb i statliga bolag som Postnord och Samhall. Alltså kan en stor del av de statliga 
jobben inte placeras var som helst. De statliga jobb som inte är beroende av närvaro 
på en specifik plats är främst tjänster som består av kontorsarbete, utan inriktning 
på att ge fysisk, lokal service. 

6.3  På lång sikt äventyras inte myndigheternas 
effektivitet av att de har placerats på orter utanför 
Stockholm 
Vi bedömer att det inte utgör något hinder för myndigheternas effektivitet på lång 
sikt att de är placerade utanför Stockholm. Granskningen visar att myndigheterna 
inte verkar ha några väsentliga problem på grund av sin lokalisering som kvarstår 
när de har fått några år på sig att etablera sig. De tre myndigheter som vi har 
undersökt närmare har på det stora hela goda möjligheter att bedriva en 
välfungerande verksamhet på sina respektive orter. 
Våra indikatorer pekar på att nästan alla myndigheter kan rekrytera och behålla 
personal i regionerna där regeringen har placerat deras arbetsställen, när de har fått 
några år för att etablera sig i regionen. Generellt sett är myndigheters viktigaste 
resurser dess personal och personalens kompetenser. Alltså är det troligt att de 
berörda myndigheterna kan bedriva sina verksamheter effektivt på orterna där de 
har placerats. Dessutom pekar indikatorerna på att myndigheternas 
verksamhetskostnader inte har ökat på grund av att de har placerats utanför 
Stockholm. Utifrån fallstudierna kan vi inte dra några säkra slutsatser om alla 
myndigheter som har berörts av regeringens lokaliseringsbeslut. Vi kan ändå 
konstatera att fallstudiemyndigheternas förutsättningar för att bedriva en effektiv 
verksamhet på orterna där de har placerats inte är ovanligt goda, jämfört med de 
övriga myndigheternas förutsättningar. Tvärtom uppskattar vi att 
fallstudiemyndigheterna har lite sämre förutsättningar än genomsnittet. Allt detta 
tyder på att många av myndigheterna som har berörts av regeringens 
lokaliseringsbeslut kan bedriva sin verksamhet effektivt på lång sikt. 
Det finns dock ett fåtal undantagsfall där myndigheterna verkar ha svårt att 
rekrytera lämplig personal i regionen där deras arbetsställen har placerats av 
regeringen. De flesta av dessa myndigheter påbörjade sin etablering relativt 
nyligen, så det är möjligt att det förändras över tid. 
Granskningen visar att placering utanför Stockholm kan medföra vissa fördelar för 
myndigheternas verksamhet. En av granskningens tydligaste iakttagelser är att 
myndigheternas verksamhetskostnader generellt sett minskar på lång sikt när de 
placeras utanför Stockholm. Det beror på att löneläget och hyresnivåerna är lägre 
utanför Stockholm. För myndigheter som har särskilt stora behov av resor och 
fysiska möten kan lokalisering utanför Stockholm eventuellt leda till 
kostnadsökningar. Men för de flesta myndigheter lär dessa kostnader inte överstiga 
vinsterna av minskade lokal- och personalkostnader. Utöver detta kan myndigheter 

dra nytta av lägre personalomsättning om de etableras i mindre 
arbetsmarknadsregioner än Stockholm, vilket kan skapa en fördelaktig stabilitet för 
verksamheten. 
6.4  Det är viktigt med god matchning av myndigheter 
och regioner för att lokaliseringspolitikens mål ska 
uppnås 
Granskningens resultat tyder på att regeringen i nästan alla fall har placerat 
myndigheter i regioner där myndigheterna kan hitta den kompetens som de 
behöver. Det innebär i sin tur att de flesta myndigheter kan bedriva en effektiv 
verksamhet, samtidigt som myndigheternas närvaro bidrar till regional utveckling 
och stärkt statlig närvaro. Myndigheterna som skiljer sig från det övergripande 
mönstret är främst sådana som regeringen har placerat nära storstadsregionerna 
och som har behov av mer specialiserad arbetskraft. En stor del av dessa 
myndigheters personal arbetspendlar från storstäderna. Därför bidrar dessa 
myndigheter relativt lite till regional utveckling. 
6.4.1  Regeringens matchning verkar ha skapat goda villkor för 
myndigheternas kompetensförsörjning på lång sikt 
En risk med placering av myndigheter på orter utanför Stockholm är att det kan 
vara svårare för vissa myndigheter att hitta personal med rätt kvalifikationer. Det 
gäller i synnerhet på mindre orter. Men vi bedömer att myndigheterna som 
regeringen har placerat utanför Stockholm generellt sett har klarat att rekrytera och 
behålla personal med rätt kompetens, när de har fått tillräckligt med tid för att 
etablera sig på orten. 
Vi kan inte utesluta att det bland myndigheterna finns problem som granskningen 
inte fångar upp. Regeringen verkar dock ha åstadkommit en förhållandevis bra 
matchning av myndigheter och arbetsmarknadsregioner. Därför bör många av 
myndigheterna kunna bedriva en effektiv verksamhet på orterna där regeringen har 
placerat dem. Majoriteten av myndigheterna har placerats i mellanstora och mindre 
städer som ofta är centralt belägna i relativt stora och tätbefolkade 
arbetsmarknadsregioner, som troligtvis kan förse myndigheterna med den typ av 
arbetskraft som de behöver. 
Det betyder dock inte att vilken myndighet som helst kan placeras på vilken plats 
som helst. Till exempel visar erfarenheterna från regeringens placering av 
Arbetsförmedlingen i Arvidsjaur att det kan vara svårt att rekrytera 
högskoleutbildad personal på en mycket liten arbetsmarknad i en glesbefolkad 

region. Det är alltså viktigt att regeringen i samband med lokaliseringsbeslut även 
framöver tar hänsyn till en god matchning mellan regionens arbetskraftsutbud och 
myndighetens behov av arbetskraft. Det kan också finnas myndigheter med 
särskilda behov som kan påverkas negativt av att placeras på vissa orter, exempelvis 
myndigheter som har ett stort behov av fysiska möten med regeringen och andra 
aktörer i Stockholm. 
6.4.2  Statliga jobb i specialistverksamheter bidrar mindre till 
regional utveckling när de placeras nära storstäderna 
Om regeringen vill bidra till regional utveckling kan lokalisering av myndigheter på 
orter som angränsar till Stockholm och de andra storstäderna vara problematiskt. 
Det har i många fall lett till en hög inpendling av arbetstagare som bor i 
storstäderna, även när myndigheterna har varit etablerade under en längre tid. 
Dessa myndigheter bidrar därför i jämförelsevis låg utsträckning till regionen där 
de har placerats. Det gäller främst myndigheter som har behov av mer specialiserad 
arbetskraft.  
Ju större andel av personalen som långpendlar, desto mindre blir den regionala 
nyttan av ett lokaliseringsbeslut. Detta eftersom orten går miste om bland annat 
skatteintäkter från de långpendlande individerna och deras familjer samtidigt som 
arbetstillfällena inte går till regionens befolkning, på det sätt som det var tänkt. Det 
innebär också att jobben inte i full utsträckning bidrar till att förmå människor att 
bo kvar eller flytta till regionen. Det är alltså tveksamt om det är effektivt att placera 
myndigheter med behov av specialistkompetenser på orter i närheten av Stockholm 
och de andra storstäderna. 
Men riksdagen har också uttryckt symboliska och principiella målsättningar med 
lokaliseringspolitiken. Näringsutskottet har konstaterat att myndigheter bör finns 
där människor bor och verkar.183 Ur det perspektivet är det önskvärt att 
myndigheter finns över hela landet, inklusive storstadsregioner och orter i 
närheten av dessa. Regeringens lokaliseringsbeslut och myndigheternas närvaro på 
orter utanför Stockholm ska visa att staten ägnar uppmärksamhet åt hela landet 
samt signalera att staten satsar på de berörda orterna och deras invånare. I så fall 
kan det vara ett fullgott resultat om regeringen ökar myndigheternas närvaro i 
regioner utanför Stockholmsregionen, oavsett om myndigheterna bidrar i någon 
betydelsefull utsträckning till möjligheten att bo och arbeta i dessa regioner. 
Myndigheter med mer generella kompetensbehov verkar dock ha bättre 
 
183   Bet. 2015/16:NU17, s. 23–24, rskr. 2015/16:201.  

möjligheter att bidra till regional utveckling på orter nära storstäderna, samtidigt 
som de också bidrar till de symboliska och principiella målen. 
6.5  Regeringen kan behöva ta hänsyn till målkonflikter 
inför framtida lokaliseringsbeslut 
Granskningen visar på ett antal aspekter som riksdagen och regeringen kan behöva 
ta hänsyn till inför framtida beslut i frågor om myndigheters lokalisering. Vår 
granskning visar att omlokaliseringar kan medföra flera nyttor på lång sikt, men 
tidigare granskningar visar att dessa nyttor behöver vägas mot omlokaliseringarnas 
negativa konsekvenser på kort sikt. Därutöver kan lokaliseringspolitikens två 
målsättningar om stärkt statlig närvaro utanför Stockholm respektive regional 
utveckling i vissa fall kräva motstridiga åtgärder. Slutligen påverkas frågan om 
myndigheters lokalisering även av den ökade trenden mot distansarbete som både 
kan skapa nya möjligheter och risker. 
Riksrevisionen lämnar dock inga rekommendationer utifrån dessa aspekter. Om 
regeringen ska fatta fler lokaliseringsbeslut krävs politiska avvägningar både för att 
avgöra om värdet av de långsiktiga nyttorna överstiger de kortsiktiga kostnaderna 
och att avgöra vilka mål som bör prioriteras. 
6.5.1  En jämnare fördelning av statliga jobb kräver kraftigare 
åtgärder, men nyttan måste vägas mot kostnaden 
Det krävs mer kraftfulla åtgärder om regeringen ska uppnå en jämnare fördelning 
av statliga jobb mellan Stockholm och andra delar av landet. Men tidigare 
granskningar har visat att det ofta är kostsamt på kort sikt att flytta på befintliga 
myndigheter från Stockholm till andra delar av landet. Det leder till både direkta 
kostnader och indirekta kostnader på grund av produktionsbortfall som kan vara i 
upp till 5 år. Därutöver uppstår negativa konsekvenser för de anställda som inte 
flyttar med myndigheten, vilket är ovanligt att anställda gör.184 Vilka åtgärder som 
regeringen bör vidta framöver beror alltså på hur man väger de kortsiktiga negativa 
konsekvenserna av omlokaliseringar mot den långsiktiga nyttan. Det är en politisk 
avvägning. Nylokaliseringar saknar dessa kostnader men nya myndigheter inrättas 
relativt sällan, så det skapar inte särskilt många möjligheter för att placera 
myndighetsjobb utanför Stockholm. 
 
184   Riksrevisionen, Omlokalisering av myndigheter, 2009:30; Kammarkollegiet, Omlokalisering av 
statliga myndigheter 2016–2019, 2020. 

Tidigare rapporter tyder på att risken för att myndigheter får beständiga problem är 
större när regeringen styr var myndigheter ska ligga, än när myndigheten själv 
beslutar. När regeringen beslutar om var en myndighet ska placeras gör den det 
utan samma detaljerade förståelse för eller hänsyn till verksamhetens behov som 
myndigheten själv har.185 Bland de senaste omlokaliseringarna finns dock några 
exempel på hur regeringen har gett myndigheterna frihetsgrader som sannolikt 
bidragit till att minska produktionsbortfall och andra kostnader. Till exempel fick 
Kronofogden och Tullverket delvis i uppdrag att utreda sina möjligheter att flytta 
verksamhet till vissa orter i stället för att regeringen beslutade helt och hållet.186 
Ett annat exempel är Tillväxtverket som fick i uppdrag att omlokalisera minst 
30 årsarbetskrafter till sina befintliga kontor i Malmö respektive Östersund över en 
period på drygt ett år. Antalet jobb i kombination med tidsfristen gjorde det möjligt 
för myndigheten att utnyttja så kallad naturlig personalomsättning för att fullfölja 
uppdraget. Myndigheten gjorde alltså nyrekryteringar i Malmö och Östersund i 
samband med pensionsavgångar och frivilliga uppsägningar i Stockholm.187 Dessa 
exempel tyder på att det kan finnas vissa sätt för regeringen att minska kostnaderna 
för omlokalisering av statliga jobb. 
6.5.2  Att stärka den statliga närvaron i landet och att främja 
regional utveckling kan kräva motstridiga åtgärder 
Vi kan konstatera att lokaliseringspolitiken har olika målsättningar som kan kräva 
motstridiga åtgärder. Med olika åtgärder följer olika avvägningar mellan nyttor och 
risker. 
Om regeringen vill förbättra lokaliseringspolitikens möjligheter att jämna ut 
skillnader i ekonomiska förutsättningar mellan regionerna, och därmed 
möjligheterna att bo och arbeta utanför Stockholm, bör man enligt vår bedömning 
rikta mer kraftfulla insatser till ett fåtal orter med särskilt stora behov, så som man 
gjorde med omlokaliseringarna 2005–2007. Ett ytterligare alternativ för regeringen 
att öka måluppfyllelsen avseende dessa regionalpolitiska mål vore att rikta in 
lokaliseringarna ännu tydligare på de regioner som har sämst ekonomiska 
 
185   Se bland annat Riksrevisionen, Skynda långsamt – de statliga servicekontoren i ny regi, 2022:28; 
Statskontoret, Statliga myndigheters lokalisering. Ett samlat underlag, 2016:8, s. 61–81; 
Statskontoret, Planerad lokalisering av statlig verksamhet. En kartläggning av tio större 
myndigheter, 2019:13, s. 24–26, 32–45. 
186   Kammarkollegiet, Omlokalisering av statliga myndigheter 2016–2019, 2020, s. 9; 
Regeringsbeslut Fi2018/00355/S3; Kronofogdemyndigheten, Produktionsavdelningens 
lokalisering och organisation – sammanfattning. 2018. 
187   Regeringsbeslut N2017/05432/FF; Regeringsbeslut N2018/00711/FF; Tillväxtverket, 
Återrapportering avseende omlokalisering till Malmö och Östersund, 2019. 

förutsättningar. Det förutsätter dock att matchningen mellan verksamhet och 
regionens arbetskraftsutbud är god, annars ökar risken för att det blir svårt för 
myndigheterna att effektivt bedriva sin verksamhet på både kort och lång sikt. 
Men det kan fungera om vissa förutsättningar uppfylls, vilket vår fallstudie av 
Arbetsförmedlingen i Arvidsjaur visar. I det fallet har det gått bra för 
Arbetsförmedlingen att rekrytera på en liten ort med dåliga möjligheter för längre 
arbetspendling, eftersom verksamheten kräver kompetenser som är relativt vanliga 
på arbetsmarknaden. 
Om regeringen däremot vill prioritera att sprida statliga arbetstillfällen så brett som 
möjligt av symboliska eller principiella skäl, bör man i stället använda relativt små 
men geografiskt spridda insatser, så som regeringen skiftat till under 2016–2020. 
Sedan 2018 har regeringen ytterligare skiftat sin politik för ökad statlig närvaro 
genom att sprida servicekontor, snarare än myndigheter, över landet. Det handlar 
ofta om få jobb, men servicekontoren kan eventuellt ha större påverkan på 
lokalsamhällets förtroende för staten än myndigheter som inte har lika omfattande 
medborgarkontakter.188 Riksrevisionen har dock nyligen granskat de statliga 
servicekontoren och upptäckt flera problem som riskerar att förvärras i takt med att 
servicekontorens verksamhet expanderar och antalet servicekontor utökas.189 
6.5.3  Trenden mot ökat distansarbete påverkar lokaliseringsfrågan 
Riksdagen konstaterade 2016 att dagens tekniska utveckling skapar goda 
förutsättningar för att förlägga statliga arbetstillfällen utanför storstäderna.190 
Sedan coronapandemin startade 2020 har trenden mot ökat distansarbete 
ytterligare drivit på både den tekniska utvecklingen och utvecklingen av 
myndigheternas kompetens för att använda distansarbetesverktyg, vilket vi sett 
exempel på bland fallstudiemyndigheterna. Många myndigheter har också infört 
permanenta distansarbetesmöjligheter under delar av arbetstiden, efter 
pandemin.191 Distansarbete kan öppna upp fler möjligheter för regeringen och 
myndigheterna att hantera lokaliseringsfrågan. Det kan till exempel underlätta för 
vissa myndigheter att rekrytera på fler platser än i regioner där de har arbetsställen. 
Samtidigt pekar våra fallstudier på att det också finns nackdelar med distansarbete. 
Det kan bland annat försvåra myndighetens interna styrning och samordning. 
 
188   Se Statskontoret, Statliga myndigheters lokalisering. Ett samlat underlag, 2016:8, s. 97–108. 
189   Se Riksrevisionen, Skynda långsamt – de statliga servicekontoren i ny regi, 2022:28. 
190   Bet. 2015/16:NU17, s. 23–24, rskr. 2015/16:201. 
191   Ekonomistyrningsverket, Det nya normala? Bestående coronaeffekter i myndigheternas 
verksamhet, 2022:27; Lundberg, ”Vanligt med halvtidstak för distansarbete”, 2021-11-25.  

6.6  Rekommendationer 
Om regeringen ska fortsätta ny- och omlokalisera myndigheter till orter utanför 
Stockholm, så bör åtgärderna utformas så att detta sker så effektivt som möjligt. 
Därför lämnar Riksrevisionen följande rekommendationer till regeringen: 
•  Fortsätt att matcha myndigheter, som är föremål för ny- eller omlokalisering, 
med regionala arbetsmarknader där det finns ett lämpligt utbud av 
arbetskraft, för att undvika problem för myndigheternas verksamheter på 
lång sikt. 
•  Undvik att placera verksamheter som behöver specialistkompetenser nära 
storstadsregionerna, om syftet är att bidra till regional utveckling. 

Referenslista 
Författningar med mera 
Budgetlagen (2011:203). 
Förvaltningslagen (2017:900). 
Förordningen (1993:528) om statliga myndigheters lokalförsörjning. 
Förordningen (1999:1382) om stödområden för vissa regionala företagsstöd. 
Förordningen (2007:1121) med instruktion för Elsäkerhetsverket. 
Förordningen (2012:989) med instruktion för Naturvårdsverket. 
Förordningen (2017:583) om regionalt tillväxtarbete. 
Förordningen (2019:202) om statliga myndigheters lokalisering.  
Myndighetsförordningen (2007:515). 
Regeringsbeslut A2021/02363, A2021/02318 (delvis), Regleringsbrev för budgetåret 
2022 avseende Delegationen mot segregation. 
Regeringsbeslut Fi2018/00355/S3, Uppdrag till Tullverket att lokalisera viss 
verksamhet. 
Regeringsbeslut Fi2022/02511, Uppdrag att redogöra för förändringar avseende 
myndigheters placering av personal. 
Regeringsbeslut N2017/05432/FF, Uppdrag att lokalisera ytterligare delar av 
verksamheten till Östersund.  
Regeringsbeslut N2018/00711/FF, Uppdrag att lokalisera ytterligare verksamhet till 
Malmö.  
Riksdagstryck 
Bet. 1994/95:AU13, Regionalpolitik, rskr. 1994/95:425. 
Bet. 1996/97:AU2, Utgiftsområde 19 Regional utjämning och utveckling (prop. 
1996/97:1), rskr. 1996/97:106. 
Bet. 2015/16:NU17, Regional tillväxtpolitik, rskr. 2015/16:201.  
Bet. 2015/16:FiU25, Statlig förvaltning och statistikfrågor, rskr. 2015/16:208.  

Prop. 1996/97:1, Budgetpropositionen för 1997, Utgiftsområde 19 Regional utjämning 
och utveckling, 1996/97:AU2, prot. 1996/97:44. 
Prop. 2005/06:01, Utgiftsområde 19 Regional utveckling, bet. 2005/06:NU2, rskr. 
2005/06:124 
Prop. 2009/10:175, Offentlig förvaltning för demokrati, delaktighet och tillväxt, bet. 
2009/10:FiU38, rskr. 2009/10:315. 
Prop. 2015/16:1, Utgiftsområde 2 Samhällsekonomi och finansförvaltning, bet. 
2015/16:FiU2, rskr. 2015/16:118. 
Prop. 2016/17:1, Budgetpropositionen för 2017, Utgiftsområde 2 Samhällsekonomi och 
finansförvaltning, bet. 2016/17:FiU2, rskr. 2016/17:123.  
Prop. 2017/18:1, Utgiftsområde 6 Försvar och samhällets krisberedskap, bet. 
2017/18:FöU1, rskr. 2017/18:100. 
Prop. 2019/20:1, Utgiftsområde 6 Försvar och samhällets krisberedskap, bet. 
2019/20:FöU1, rskr. 2019/20:106. 
Prop. 2019/20:1, Budgetpropositionen för 2020, Utgiftsområde 19 Regional utveckling, 
bet. 2019/20:NU2, rskr. 2019/20:113. 
Prop. 2017/18:179, En sammanhållen politik för Sveriges landsbygder – för ett Sverige 
som håller ihop, bet. 2017/18:NU19, rskr. 2017/18:360. 
Regeringens skrivelse, Nationell strategi för hållbar regional utveckling i hela landet 
2021–2030, skr. 2020/21:133, bet. 2020/21:NU24. 
Regeringen, Förslag till principer för att utse regionalstödskarta för perioden 2022–2027, 
promemoria, 2021-06-09, N2021/01813.  
Skriftlig fråga 2013/14:528 av Omanovic, Jasenko (S), Lokalisering av 
Specialpedagogiska skolmyndigheten. 
Skriftlig fråga 2021/22:1007 av Arman Teimouri (L), Återcentraliseringen av statliga 
myndigheter. 
Rapporter 
Ekonomistyrningsverket, Statens lokalförsörjning, 2013:36, Ekonomistyrningsverket 
2013.  
Ekonomistyrningsverket, Statliga myndigheters lokaler i Stockholmsområdet, 2021:28, 
Ekonomistyrningsverket 2021. 

Ekonomistyrningsverket, Statliga myndigheters lokaler i Sverige, 2021:29, 
Ekonomistyrningsverket 2021. 
Ekonomistyrningsverket, Det nya normala? Bestående coronaeffekter i myndigheternas 
verksamhet, 2022:27, Ekonomistyrningsverket, 2022. 
Intea, Årsredovisning 2021, Intea, 2022. 
Kammarkollegiet, Omlokalisering av statliga myndigheter 2016–2019, dnr 1.1-8538-
16, Kammarkollegiet, 2020. 
Länsstyrelserna, Kartläggning av statlig närvaro och service i länen. En samlad 
delredovisning, 2019:23, Länsstyrelsen i Örebro, 2019. 
Länsstyrelserna, Kartläggning av statlig närvaro och service i länen – metoder för 
löpande uppföljning, 2019:32, Länsstyrelsen i Örebro, 2019. 
Länsstyrelserna, Kartläggning av statlig närvaro och service 2021, 2021:24, 
Länsstyrelsen i Örebro, 2021. 
Konkurrensverket, Upphandlingsreglerna – en introduktion, Konkurrensverket, 2022.  
Kronofogdemyndigheten, Produktionsavdelningens lokalisering och organisation – 
sammanfattning, dnr 840 21928-18/113. Kronofogdemyndigheten, 2018.  
Myndigheten för tillväxtpolitiska utvärderingar och analyser, Funktionella 
analysregioner – revidering 2015, dnr: 2014/078, Myndigheten för tillväxtpolitiska 
utvärderingar och analyser, 2015. 
Myndigheten för tillväxtpolitiska utvärderingar och analyser, Årsredovisning 2017, 
Myndigheten för tillväxtpolitiska utvärderingar och analyser, 2021. 
Myndigheten för tillväxtpolitiska utvärderingar och analyser, Årsredovisning 2020, 
Myndigheten för tillväxtpolitiska utvärderingar och analyser, 2021. 
Naturvårdsverket, Årsredovisning 2006, Naturvårdsverket, 2007. 
Naturvårdsverket, Årsredovisning 2009, Naturvårdsverket, 2010. 
Naturvårdsverket, Årsredovisning 2012, Naturvårdsverket, 2013. 
Naturvårdsverket, Årsredovisning 2017, Naturvårdsverket, 2018. 
Naturvårdsverket, Årsredovisning 2018, Naturvårdsverket, 2019. 
Riksrevisionen, Omlokalisering av myndigheter, RiR 2009:30, Riksrevisionen, 2009. 
Riksrevisionen, Staten som inköpare av konsulttjänster – tänk först och handla sen, RiR 
2018:20, Riksrevisionen, 2018. 

Riksrevisionen, Skynda långsamt – de statliga servicekontoren i ny regi, RiR 2022:28, 
Riksrevisionen, 2022. 
Statistiska centralbyrån, Förteckning över lokala arbetsmarknader 2020. 
Statistiska centralbyrån, Myndighetsregistret.  
Statskontoret, Statliga myndigheters lokalisering. Ett samlat underlag, 2016:8, 
Statskontoret, 2016. 
Statskontoret, Planerad lokalisering av statlig verksamhet. En kartläggning av tio större 
myndigheter, 2019:13, Statskontoret, 2019. 
Tillväxtverket, Återrapportering avseende omlokalisering till Malmö och Östersund, dnr 
Ä 2017-1367, Tillväxtverket, 2019. 
Utredningar 
SOU 1996:69, Kompetens och kapital – om statligt stöd till företag. 
SOU 2016:26, På väg mot en ny politik för Sveriges landsbygder – landsbygdernas 
utveckling, möjligheter och utmaningar. 
SOU 2017:1, För Sveriges landsbygder – en sammanhållen politik för arbete, hållbar 
tillväxt och välfärd. 
SOU 2019:33, Ökad statlig närvaro i Härnösand.  
Webbsidor 
Arbetsförmedlingen, ”Arbetsförmedlare till VO Direkt, enheten Personligt 
distansmöte Arvidsjaur”, anställningsannons publicerad 2021-02-04,  
hämtad 2022-05-13. 
Arbetsförmedlingen, ”Arbetsförmedlare till Personligt Distansmöte Arbetsgivare i 
Luleå”, anställningsannons publicerad 2021-04-29, hämtad 2022-08-23. 
Arbetsgivarverket, ”Kompetensbarometern”, 
https://www.arbetsgivarverket.se/nyheter-press/faktaom-
staten/kompetensbarometern, hämtad 2023-01-22. 
Regeringen, ”Regeringen ökar den statliga närvaron i Härnösands kommun”, 
publicerat den 7 juni 2022. (Webbsida borttagen) 
Sveriges Radio, ”MSB växer mest i Stockholm”, 2020-12-22, 
https://sverigesradio.se/artikel/7620813, hämtad 2022-11-17. 

Artiklar 
Dahlin, A., ”Kiruna får 120 nya statliga jobb”, Publikt, 2018-06-15, 
https://www.publikt.se/nyhet/kirunafar-120-nyastatliga-jobb20576,  
hämtad 2023-01-30. 
Lundberg, E., ”Vanligt med halvtidstak för distansarbete”, Publikt, 2021-11-25, 
https://www.publikt.se/nyhet/vanligtmed-halvtidstakdistansarbete-23888,  
hämtad 2023-01-30. 
Egeberg, M. och Trondal, J., “Agencification and location: Does agency site 
matter?”, Public Organization Review, vol. 11, nr. 2, 2011. 
Spira, E., ”Skev könsfördelning på statliga arbetsplatser”, Publikt, 2019-10-24. 
https://www.publikt.se/nyhet/skevkonsfordelning-pastatliga-arbetsplatser21708, 
hämtad 2023-01-30. 

Bilaga 1. Lista över myndigheterna som ingår 
i granskningen 
Tabell 3 Lista över alla myndigheter som ingår i vår granskning av regeringens 
lokaliseringsbeslut 2004–2020 
#  Namn  Kommun 
1  Arbetsförmedlingen  Arvidsjaur, Kristinehamn, Östersund 
2  Arbetsmiljöverket  Mölndal 
3  Bolagsverket  Sundsvall 
4  Centrala studiestödsnämnden  Gotland 
5  Delegationen mot segregation  Huddinge 
6  E-hälsomyndigheten  Kalmar 
7  Elsäkerhetsverket  Kristinehamn 
8  Energimarknadsinspektionen  Eskilstuna 
9  Fastighetsmäklarinspektionen  Karlstad 
10  Folkhälsomyndigheten  Östersund 
11  Försvarets materielverk  Östersund 
12  Försäkringskassan  Arvidsjaur, Gotland, Östersund 
13  Havs- och vattenmyndigheten  Göteborg 
14  Inspektionen för arbetslöshetsförsäkringen  Katrineholm 
15  Inspektionen för socialförsäkringen  Göteborg 
16  Jämställdhetsmyndigheten  Göteborg 
17  Konsumentverket  Karlstad 
18  Kriminalvården  Arvidsjaur 
19  Kronofogdemyndigheten  Gotland, Kristianstad, Luleå, Sundsvall, 
Östersund 
20  Lantmäteriet  Kiruna 
21  Myndigheten för arbetsmiljökunskap  Gävle 
22  Myndigheten för digital förvaltning  Sundsvall 
23  Myndigheten för familjerätt och  Skellefteå 
föräldraskapsstöd 
24  Myndigheten för kulturanalys  Göteborg 

#  Namn  Kommun 
25  Myndigheten för samhällsskydd och  Karlstad 
beredskap 
26  Myndigheten för tillgängliga medier  Malmö 
27  Myndigheten för ungdoms- och  Växjö 
civilsamhällesfrågor 
28  Myndigheten för Yrkeshögskolan  Hässleholm, Västerås 
29  Naturvårdsverket  Östersund 
30  Polarforskningssekretariatet  Luleå 
31  Riksantikvarieämbetet  Gotland 
32  Skatteverket  Kiruna, Östersund 
33  Specialpedagogiska skolmyndigheten  Härnösand 
34  Statens servicecenter  Gävle, Sollefteå, Östersund 
35  Statistiska centralbyrån  Örebro 
36  Strålsäkerhetsmyndigheten  Katrineholm 
37  Styrelsen för ackreditering och teknisk  Borås 
kontroll 
38  Styrelsen för internationellt  Gotland 
utvecklingssamarbete (Sida) 
39  Rådet för europeiska socialfonden i Sverige  Gävle 
40  Myndigheten för tillväxtpolitiska  Östersund 
utvärderingar och analyser (Tillväxtanalys) 
41  Tillväxtverket  Malmö, Östersund (2 beslut) 
42  Trafikanalys  Östersund 
43  Trafikverket  Borlänge, Kristianstad 
44  Transportstyrelsen  Norrköping 
45  Tullverket  Malmö 
46  Universitets- och högskolerådet  Gotland (2 beslut) 

Bilaga 2. Fullständig metodbeskrivning 
Granskningen omfattar totalt 62 beslut där regeringen har bestämt att nya 
myndigheter ska etableras på orter utanför Stockholm eller att befintliga 
myndigheter ska flyttas från Stockholm till andra delar av landet. Vi har kartlagt 
lokaliseringsbesluten genom att söka igenom regeringens budgetpropositioner för 
åren 2004–2020, Statistiska centralbyråns myndighetsregister och relevanta 
myndighetsrapporter.192 Vi har använt kartläggningen i kombination med statistik 
och fallstudier för att svara på granskningens övergripande revisionsfråga och 
delfrågor. 
Vi har definierat utanför Stockholm som alla delar av Sverige som ligger utanför 
Stockholms arbetsmarknadsregion, det vill säga utanför Stockholms funktionella 
analysregion (FA-region).193 I några fall har regeringen placerat myndigheter i 
Stockholms ytterområden. I de fallen använder vi definitionen utanför centrala 
Stockholm. Med det avses de delar av Stockholms arbetsmarknadsregion som ligger 
utanför Stockholms och Solnas kommuner. De två kommunerna utgör 
arbetsmarknadsregionens centrum.194 
Vi har exkluderat lokaliseringsbeslut som inte har genomförts och beslut där 
myndigheten eller arbetsstället har avvecklats efter ett genomfört beslut.195 Vi har 
även exkluderat beslut där myndigheters placering har motiverats med att 
verksamheten har ett entydigt behov av lokal eller regional närvaro. Det handlar om 
högskolor och universitet, tingsrätter och statliga servicekontor.196 Vi har också 
exkluderat regeringens och riksdagens beslut om att utöka Försvarsmaktens 
verksamhet.197 Dessa beslut motiveras också av verksamhetens geografiska behov. 
När vi undersöker hur det totala antalet statliga jobb utanför Stockholm har 
 
192   Statistiska centralbyrån, ”Myndighetsregistret”, hämtad 2021-11-08; Riksrevisionen, 
Omlokalisering av myndigheter, RiR 2009:30; Kammarkollegiet, Omlokalisering av statliga 
myndigheter 2016–2019, 2020; Länsstyrelserna, Kartläggning av statlig närvaro och service i 
länen. En samlad delredovisning, 2019:23; Länsstyrelserna, Kartläggning av statlig närvaro och 
service i länen – metoder för löpande uppföljning, 2019:32; Statskontoret, Statliga myndigheters 
lokalisering. Ett samlat underlag, 2016:8; Statskontoret, Planerad lokalisering av statlig 
verksamhet. En kartläggning av tio större myndigheter, 2019:13. 
193  Myndigheten för tillväxtpolitiska utvärderingar och analyser, Funktionella analysregioner – 
revidering 2015, dnr: 2014/078. 
194   Statistiska centralbyrån, Förteckning över lokala arbetsmarknader, 2020. 
195   Se bland annat Riksrevisionen, Omlokalisering av myndigheter, 2009:30, s. 28. 
196   Regeringsbeslut Fi2021/02151; Riksrevisionen, Skynda långsamt – de statliga servicekontoren 
i ny regi, 2022:28. 
197   Prop. 2017/18:01, UO 6, s. 9, bet. 2017/18:FöU1, rskr. 2017/18:100; Prop. 2019/20:1, UO 6, 
s. 11, bet. 2019/20:FöU1, rskr. 2019/20:106. 

förändrats över tid ingår dock även dessa beslut, i syfte att ge en så fullständig bild 
av den statliga närvarons utveckling som möjligt. 
Beskrivande statistik används för att granska om 
regeringen har följt riksdagens prioriteringar 
För att besvara frågan om regeringen har efterlevt riksdagens prioriteringar för var 
myndigheterna bör placeras har vi använt oss av vår inledande kartläggning och 
beskrivande statistik från Statistiska centralbyrån över hur många som jobbar på 
varje arbetsställe. Vi har använt propositioner och regeringsuppdrag för att 
sammanställa vilka lokaliseringsbeslut som regeringen har motiverat med 
hänvisning till att de ska kompensera regioner där statlig verksamhet läggs ned. 
För att undersöka hur stor del av jobben som har gått till nationella stödområden 
har vi jämfört vår kartläggning med de områden som pekas ut i förordningen 
(1999:1382) om stödområden för vissa regionala företagsstöd. För att avgöra hur 
stor del av jobben som har gått till landsbygdsregioner har vi jämfört 
kartläggningen med Tillväxtanalys indelning av arbetsmarknadsregionerna i 
kategorierna landsbygdsregioner, täta regioner och storstadsregioner.198 
Beskrivande statistik används för att granska beslutens 
bidrag till statlig närvaro och regional utveckling 
Vår undersökning av lokaliseringsbeslutens bidrag till en stärkt statlig närvaro och 
regional utveckling utanför Stockholm baseras i huvudsak på beskrivande statistik 
från Statistiska centralbyrån (se bilaga 5). Vi har bland annat analyserat hur många 
jobb som regeringens beslut har tillfört och bevarat, hur många av de anställda som 
bor där myndigheterna är placerade samt de anställdas utbildningsnivåer, kön och 
lön. Vi har också undersökt de regionala arbetsmarknaderna som myndigheterna 
ingår i med beskrivande statistik, för att bedöma om det är rimligt att anta att de 
statliga arbetstillfällena har bidragit till att bredda och diversifiera 
arbetsmarknaderna. Vi har kompletterat detta genom att ställa frågor till de 
anställda på de tre fallstudiemyndigheterna. 
Det är svårt att fastställa lokaliseringsbeslutens betydelse för de berörda regionerna 
med rena effektmätningar. Det tydligaste exemplet på det är de beslut som 
regeringen fattat om att bevara en statlig verksamhet på en viss ort. Sådana beslut 
skapar ofta inga nya jobb, men de jobb som regeringen säkerställer med sitt beslut 
 
198   Myndigheten för tillväxtpolitiska utvärderingar och analyser, Funktionella analysregioner – 
revidering 2015, dnr: 2014/078. 

kan ändå vara betydelsefulla för orten och dess invånare. Därför har vi i stället 
använt beskrivande statistik och kvalitativa bedömningar för att undersöka om och 
hur lokaliseringsbesluten kan ha utgjort ett positivt bidrag till de berörda 
regionernas utveckling. Där det har varit möjligt har vi ändå uppskattat 
lokaliseringsbeslutens effekter på sysselsättningsgrad, folkmängd, skatteintäkter 
per invånare och genomsnittliga arbetsinkomster per invånare med hjälp av 
syntetiska kontrollgrupper. Det handlar om Arvidsjaur, Gotland, Östersund, 
Karlstad och Kiruna (se bilaga 6). Vi använder det som ett ytterligare mått på 
lokaliseringsbeslutens bidrag till regional utveckling för dessa regioner. 
För att få en uppfattning om huruvida myndigheterna på ett märkbart sätt bidragit 
till den lokala ekonomin på de orter där de placerats har vi gjort en uppskattning av 
det potentiella värdet av de varor och tjänster som myndigheten handlat regionalt, 
inklusive hyror till hyresvärdar som är baserade i regionen. Uppskattningarna 
grundas dels på kvalitativa uppgifter om inköpsregler och rutiner, dels på 
sifferuppgifter om utgifter från tre fallstudiemyndigheter. 
Fallstudier används för att granska om lokaliseringsbesluten har äventyrat myndigheternas verksamheter 
När regeringen omlokaliserar myndigheter ska de kunna utföra sina 
arbetsuppgifter effektivt även efter flytten. Vi har utgått från att det tar 5 år för en 
myndighet att etablera sig på en ny ort, baserat på vad Riksrevisionens tidigare 
granskning visade.199 Därför skiljer vi på arbetsställen som har funnits på en ort i 
mer respektive mindre än 5 år. 
Vi har gjort tre fallstudier för att undersöka frågan om myndigheterna kan bedriva 
sin verksamhet effektivt på lång sikt:  
•  Naturvårdsverket. En viss del av verksamheten omlokaliserades till 
Östersund 2006. Myndighetens huvudkontor finns i Stockholm. De två 
arbetsställena är myndighetens enda kontor. 
•  Arbetsförmedlingen. En mindre del av verksamheten omlokaliserades till 
Arvidsjaur 2006. Myndighetens huvudkontor finns i Stockholm. 
Arbetsförmedlingens verksamheter är spridda över stora delar av landet, 
bland annat genom lokala servicekontor och arbetsförmedlingskontor. 
•  Elsäkerhetsverket. Huvudkontoret omlokaliserades till Kristinehamn 2007. 
Myndigheten har även små regionkontor i Umeå, Stockholm och Hässleholm. 
 
199   Riksrevisionen, Omlokalisering av myndigheter, 2009:30. 

Vi har valt dessa myndigheter eftersom de har det gemensamt att de haft flera år på 
sig att etablera sin verksamhet på de nya orterna, men de har olika 
kompetensbehov, verksamheter och geografisk organisering. De tre orterna har 
också olika ekonomiska, demografiska och geografiska förutsättningar, vilket kan 
påverka myndigheternas möjligheter att bedriva sin verksamhet effektivt. 
Variationen gör det möjligt för oss att undersöka myndigheters anpassning till 
olika förutsättningar och dra slutsatser om vilka svårigheter och möjligheter som 
myndigheterna i stort står inför (se bilaga 3). Vårt underlag består framför allt av 
intervjuer med myndigheternas medarbetare och chefer samt kommunföreträdare 
som genomförts under 2022. Totalt har vi gjort 10–15 intervjuer per myndighet 
(se bilaga 4). Vi genomförde merparten av intervjuerna under besök på 
myndigheternas kontor. Ett fåtal intervjuer genomfördes med videosamtal. Vi har 
också använt andra källor för att styrka och komplettera uppgifterna från 
intervjuerna, bland annat myndigheternas ekonomiska uppgifter, 
verksamhetsplaner, årsredovisningar och policyer. 
Vi har fokuserat undersökningen på om och hur placering utanför Stockholm 
påverkar myndigheternas verksamheter i nutid. Vi har strävat efter att förstå 
verksamheten med intervjuernas hjälp, snarare än att be om intervjupersonernas 
egna bedömningar. Vårt syfte har varit att själva kunna bedöma om verksamheten 
rimligen påverkas av lokaliseringen och i så fall i vilken utsträckning. 
Intervjupersoner kan ha tendenser att överdriva eller tona ner både positiva och 
negativa aspekter av verksamheten, antingen avsiktligt eller oavsiktligt. Att prata 
konkret om verksamheten snarare än att be om deras bedömningar av hur 
verksamheten fungerar är ett sätt att hantera det. Vi har också tagit hänsyn till 
risken för sådana tendenser i vår analys genom att väga intervjupersonernas 
uttalanden mot varandra, värdera uttalanden utifrån intervjupersonernas bakgrund 
på myndigheten och använda andra typer av källor för att styrka deras uppgifter. 
Vi har också använt fallstudierna för att granska myndigheternas delaktighet och 
synlighet i lokalsamhället. För det första har vi undersökt om 
fallstudiemyndigheterna bidrar till att stärka den statliga närvaron utanför 
Stockholm genom att aktivt försöka synliggöra sin närvaro i regionen. För det 
andra har vi undersökt hur kontaktytan ser ut mellan fallstudiemyndigheterna och 
andra aktörer i regionen. Därefter har vi försökt bedöma om dessa samarbeten 
skapar fördelar för regionen eller berikar myndigheternas verksamhet på något sätt. 

Fallstudiernas resultat jämförs med beskrivande statistik 
för att dra slutsatser om flera myndigheter 
För att kunna dra generella slutsatser har vi jämfört våra iakttagelser om 
fallstudiemyndigheterna med de andra myndigheterna som regeringen har placerat 
på orter utanför Stockholm under perioden 2004–2020. Vi har använt beskrivande 
statistik och myndighetsdokument som årsredovisningar för att förstå vilken 
kompetens dessa myndigheter behöver samt uppskatta vilka möjligheter de har att 
hitta denna kompetens i regionen där de ligger. I den beskrivande statistiken ingår 
bland annat mått på hur stor del av personalstyrkan som har högskoleutbildning, 
hur många som bor i regionen, hur hög personalomsättningen är och hur stora 
arbetsmarknadsregionerna är sett till antalet invånare i arbetsför ålder (se bilaga 5). 
För att undersöka hur myndigheternas verksamhetskostnader påverkas av 
placering utanför Stockholm har vi använt uppgifter från Arbetsgivarverket och 
Ekonomistyrningsverket. 

Bilaga 3. Beskrivning av 
fallstudiemyndigheter och urvalsprinciper 
I den här bilagan beskriver vi kortfattat de tre fallstudiemyndigheternas 
arbetsställen som ingår i vår fallstudie. Vi beskriver också de kommuner och 
regionala arbetsmarknader där arbetsställena är placerade. I bilagan beskrivs också 
varför vi valde dessa arbetsställen och vilka konsekvenser det får för de slutsatser vi 
kan dra utifrån fallen. 
Arbetsförmedlingen i Arvidsjaur är ett fall där både 
lokaliseringspolitikens nyttor och risker är som tydligast 
Arbetsförmedlingens kontor för Personligt distansmöte (PDM) ger service via 
telefon, e-post och chatt till arbetssökande och arbetsgivare över hela landet. 
I arbetet ingår också beslutsfattande och administration. Verksamhetens 
övergripande syfte är att förhindra långtidsarbetslöshet.200 Personligt distansmöte 
har kontor på 16 orter och totalt cirka 1 800 medarbetare.201  
Etableringen i Arvidsjaur påbörjades 2006 efter att regeringen beslutat att 
60 årsarbetskrafter från föregångarmyndigheten Arbetsmarknadsverket skulle 
flyttas till Arvidsjaur, tillsammans med två andra myndigheter, för att kompensera 
för försvarsnedläggningar.202 Placeringen behölls när Arbetsförmedlingen bildades 
2008. Totalt arbetar drygt 80 personer på Arbetsförmedlingen i Arvidsjaur i dag.203 
Arvidsjaur är en liten kommun och arbetsmarknadsregion med cirka 6 000 
invånare i Norrbottens inland. Arbetsmarknadsregionen har relativt dåliga 
ekonomiska, geografiska och demografiska förutsättningar jämfört med andra 
regioner som har tagit emot myndighetsjobb under 2004–2020. Kommunens 
befolkning minskar över tid och andelen högskoleutbildade är under rikssnittet. 
Arvidsjaur är också en glesbefolkad landsbygdsregion med relativt dåliga 
 
200   Intervju med medarbetare på Arbetsförmedlingen, 2022-05-17; intervju med enhetschef på 
Arbetsförmedlingen, 2022-06-20; Arbetsförmedlingen, Arbetsförmedlare till VO Direkt, enheten 
Personligt distansmöte Arvidsjaur, hämtad 2022-05-13; Arbetsförmedlingen, Arbetsförmedlare till 
Personligt Distansmöte Arbetsgivare i Luleå, hämtad 2022-08-23. 
201   Mejl från företrädare för Arbetsförmedlingen med verksamhetsstatistik, 2022-10-02; 
Statistiska centralbyrån (LISA). 
202   Prop. 2005/06:1, UO 19, s. 38. 
203   Statistiska centralbyrån (Befolkningsstatistik och Registerbaserad arbetsmarknadsstatistik, 
RAMS, och LISA). 

möjligheter för längre arbetspendling.204 Det innebär att regeringens 
lokaliseringsbeslut kan ha relativt stor betydelse för regionen, samtidigt som det 
troligtvis försvårar rekryteringsläget och därmed myndighetens förmåga att bedriva 
sin verksamhet effektivt. Samtidigt är Personligt distansmöte en typ av verksamhet 
som bör ha förutsättningar att bedrivas effektivt i en sådan region. Tjänsterna på 
Personligt distansmöte är möjliga att söka för en relativt bred grupp arbetstagare 
och verksamheten är distansbaserad. Dessutom är Arbetsförmedlingen en 
myndighet med cirka 10 000 anställda och lång tradition av att samordna 
verksamhet mellan många orter. 
Elsäkerhetsverket i Kristinehamn är ett fall där 
förutsättningarna är lite sämre än vad som är typiskt 
Elsäkerhetsverkets verksamhet syftar till att förebygga skador orsakade av 
elektricitet på person och egendom samt störningar på radiokommunikation och 
näringsverksamhet inom området elektromagnetisk kompatibilitet.205 Arbetet går 
bland annat ut på att utföra tillsyn över elanläggningar och elinstallationsföretag, 
utföra marknadskontroll av elprodukter, handlägga ansökningar om auktorisation 
för elinstallatörer, ta fram föreskrifter och allmänna råd samt bidra till 
standardiseringsarbete både nationellt och internationellt.206  
Elsäkerhetsverkets huvudkontor och ledning flyttades till Kristinehamn 2007 för att 
kompensera för försvarsnedläggningar. Enligt regeringens beslut skulle 24 
årsarbetskrafter flyttas.207 I dag har myndigheten cirka 40 anställda i Kristinehamn. 
I kommunen finns också Arbetsförmedlingen med cirka 100 arbetstillfällen till 
följd av regeringens lokaliseringsbeslut.208 Elsäkerhetsverket har även mindre 
regionkontor i Umeå, Stockholm och Hässleholm med 4–7 anställda per kontor. 
Deras huvudsakliga syfte är att underlätta tillsyn av elanläggningar över hela landet, 
vilket kräver fysisk närvaro.209 
 
204   Myndigheten för tillväxtpolitiska utvärderingar och analyser, Funktionella analysregioner – 
revidering 2015, dnr: 2014/078. 
205   1 § förordningen (2007:1121) med instruktion för Elsäkerhetsverket. 
206   Intervju med avdelningschef på Elsäkerhetsverket, 2022-03-21; intervju med avdelningschef 
på Elsäkerhetsverket, 2022-03-22.  
207   Proposition 2005/06:1, UO 19, s. 38. 
208   Statistiska centralbyrån (LISA). 
209   Intervju med avdelningschef på Elsäkerhetsverket, 2022-03-21; intervju med avdelningschef 
på Elsäkerhetsverket, 2022-03-22; mejl från företrädare för Elsäkerhetsverket med svar på 
skriftliga frågor, 2022-10-17. 

Kristinehamns kommun ligger i Karlstads arbetsmarknadsregion. Kristinehamn är 
alltså inte regional centralort. Arbetsmarknadsregionen räknas som en tät region 
nära en större stad.210 De ekonomiska och demografiska förutsättningarna för en 
lyckad myndighetsetablering är något sämre i Kristinehamn än i många av de 
andra regionerna som berörts. I dag har kommunen ungefär 24 000 invånare och 
befolkningen har sakta krympt över lång tid. Andelen högskoleutbildade och 
förvärvsfrekvensen är en bit under rikssnittet.211 Det kan försvåra läget för 
Elsäkerhetsverket som har behov av relativt specialiserad teknisk kompetens. 
Samtidigt är Kristinehamn en kommun som ligger i en relativt stor 
arbetsmarknadsregion, med goda pendlingsmöjligheter från bland annat Karlstad 
och Karlskoga. Sammanfattningsvis bör de regionala förutsättningarna för att 
bedriva verksamhet effektivt vara lite sämre för Elsäkerhetsverket, jämfört med 
andra ny- och omlokaliserade myndigheter. Elsäkerhetsverket är också en av få 
myndigheter vars huvudkontor har placerats utanför Stockholm av regeringen 
under undersökningsperioden. 
Elsäkerhetsverkets kontor tillför dock relativt få jobb till arbetsmarknadsregionen. 
Myndigheten kan i första hand bidra till att diversifiera och komplettera 
arbetsmarknaden, både regionalt och lokalt. 
Naturvårdsverket i Östersund är ett typiskt fall 
Naturvårdsverket är förvaltningsmyndighet på miljöområdet i frågor om klimat och 
luft, mark, biologisk mångfald, förorenade områden, kretslopp och avfall, 
miljöövervakning samt miljöforskning.212 Det konkreta arbetet går bland annat ut 
på att fördela statliga medel, genomföra analyser och ta fram kunskapsunderlag. 
Naturvårdsverket har två kontor, ett i Östersund och ett i Stockholm. År 2020 hade 
Östersundskontoret cirka 110 medarbetare och huvudkontoret i Stockholm cirka 
560 medarbetare.213 Östersundskontoret etablerades 2006 efter att regeringen 
beslutat att myndigheten skulle flytta 60 årsarbetskrafter till staden.214 Syftet var 
även här att kompensera för försvarsnedläggningar. I början flyttades några av 
Naturvårdsverkets enheter till Östersund, men myndigheten införde fri 
placeringsort för sina medarbetare cirka 2014–2015. Det innebär att samtliga 
anställda i regel får välja vilket kontor de vill tillhöra och alla enheter kan ha 
 
210   Myndigheten för tillväxtpolitiska utvärderingar och analyser, Funktionella analysregioner – 
revidering 2015, dnr: 2014/078. 
211   Statistiska centralbyrån (Befolkningsstatistik och RAMS). 
212   1 § förordningen (2012:989) med instruktion för Naturvårdsverket. 
213   Statistiska centralbyrån (LISA). 
214   Proposition 2005/06:1, Utgiftsområde 19, s. 38. 

medarbetare på bägge orter.215 Därför finns alla avdelningar representerade på 
Östersundskontoret i dag.  
Östersund är ett regionalt centrum i en landsbygdsregion som har relativt goda 
ekonomiska, geografiska och demografiska förutsättningar. Kommunen har över 
60 000 invånare och befolkningen ökar över tid. Dessutom ligger 
förvärvsfrekvensen och andelen högskoleutbildade över rikssnittet.216 I staden finns 
också ett av Mittuniversitetets campus. Sammantaget bör Östersundsregionen ge 
Naturvårdsverket relativt goda chanser att lyckas med sin kompetensförsörjning 
och bedriva sin verksamhet effektivt. Myndigheten har behov av högskoleutbildad 
personal med relativt generell profil och anställer brett – bland annat naturvetare, 
ingenjörer, samhällsvetare, ekonomer och jurister. Det borde inte vara alltför svårt 
att rekrytera personer med dessa kompetenser i en relativt stor 
arbetsmarknadsregion. En potentiell fördel för Naturvårdsverket är stadens 
myndighetskluster, som möjligtvis skulle kunna nyttjas för bättre möjligheter till 
kompetensförsörjning och lokalförsörjning. Däremot ligger Östersund i en relativt 
glesbefolkad landsbygdsregion med relativt dåliga möjligheter för längre 
arbetspendling jämfört med de täta regioner där regeringen har placerat en stor del 
av myndigheterna.217 
Fallet kan beskrivas som typiskt för populationen av myndigheter som regeringen 
har placerat utanför Stockholm under vår undersökningsperiod: en delvis 
omlokalisering av en myndighet som har behov av högskolekompetens, men 
relativt generell sådan, till en mellanstor stad som är ett regionalt centrum, med 
bibehållet huvudkontor i Stockholm. Fallet bör därför kunna leda till kunskap som 
är relevant för en stor del av populationen.  
Naturvårdsverket innebär inget stort tillskott i Östersund på egen hand, eftersom 
arbetsmarknadsregionen är ganska stor. Men tillsammans med de andra 
myndigheterna som regeringen har placerat där utgör de en relativt stor del av 
arbetsmarknaden och dess statliga sektor. 
 
215   Mejl från företrädare för Naturvårdsverket med myndighetens policy om distansarbete, 2022-06-01. 
216   Statistiska centralbyrån (Befolkningsstatistik och RAMS). 
217   Myndigheten för tillväxtpolitiska utvärderingar och analyser, Funktionella analysregioner – 
revidering 2015, dnr: 2014/078. 

Bilaga 4. Lista över genomförda intervjuer 
Arvidsjaurs kommun 
Datum  Intervjuperson 
2022-05-18  Gruppintervju med kommunalråd, kommunchef och näringslivsstrateg 
för Arvidsjaurs kommun 
Arbetsförmedlingen 
Datum  Intervjuperson 
2022-05-17  Processtödjare 
2022-05-17  Arbetsförmedlare 
2022-05-18  Programadministratör 
2022-05-18  Sektionschef  
2022-05-18  Arbetsförmedlare 
2022-05-19  Arbetsförmedlare 
2022-05-19  Arbetsförmedlare 
2022-05-19  Sektionschef 
2022-06-20  Enhetschef 
Kommentar: Alla intervjupersoner var placerade på kontoret för Personligt distansmöte i 
Arvidsjaur. 
Elsäkerhetsverket 
Datum  Intervjuperson 
2022-03-21   Avdelningschef, Anläggningar 
2022-03-22  Avdelningschef, Analys 
2022-03-22  Avdelningschef, Produkter 
2022-03-30  HR-stöd 
2022-03-30  Generaldirektör 
2022-03-31  Inspektör marknadskontroll 
2022-03-31  Kommunikationschef 
2022-03-31  Teknisk expert 

Datum  Intervjuperson 
2022-03-31  Verksjurist 
2022-03-31  Elinspektör 
2022-04-01  Systemförvaltare 
Kommentar: Alla intervjupersoner var placerade på kontoret i Kristinehamn. 
Kristinehamns kommun 
Datum  Intervjuperson 
2022-04-01  Kommunstyrelsens ordförande och näringslivschef för Kristinehamns 
kommun 
Naturvårdsverket 
Datum  Intervjuperson 
2022-02-09  Gruppintervju med controller samt avdelningschef för 
Förvaltningsavdelningen 
2022-03-15  Medarbetare i Östersund (Klimatavdelningen) 
2022-03-15  Medarbetare i Östersund (Naturavdelningen) 
2022-03-15  Enhetschef i Östersund (Förvaltningsavdelningen) 
2022-03-15  Enhetschef i Östersund (Naturavdelningen) 
2022-03-16  Medarbetare i Östersund (Samhällsavdelningen) 
2022-03-16  Medarbetare i Östersund (Hållbarhetsavdelningen) 
2022-05-20  Gruppintervju med generaldirektör och ställföreträdande generaldirektör i 
Stockholm 
2022-05-25  HR-chef i Stockholm 
2022-06-02  Medarbetare i Stockholm (Samhällsavdelningen) 
2022-06-03  Enhetschef i Stockholm (Klimatavdelningen) 
Östersunds kommun 
Datum  Intervjuperson 
2022-03-03  Gruppintervju med två näringslivsutvecklare på Östersunds kommun 
 

utanför Stockholm under 2004–2020. 
Granskningen  visar  att  riksdagens  förväntningar  om  placering  av 
myndigheter på orter utanför Stockholm delvis har infriats. Myndigheter 
har placerats på platser som riksdagen prioriterar och deras närvaro har  
i viss mån bidragit till regional utveckling. I några fall pendlar en stor del 
av de anställda till jobbet från andra regioner, och då minskar bidraget till  
regionens utveckling. Myndigheterna som vi har granskat har på lång sikt 
inga stora problem som beror på var de ligger, bland annat eftersom de har 
placerats i regioner som kan möta deras behov av arbetskraft.
Koncentrationen  av  statliga  jobb  i  Stockholm  har  dock  ökat  något.  
Regeringens  insatser  har  bara  saktat  ner  utvecklingen.  Det  behövs  mer 
kraftfulla åtgärder om en jämnare fördelning av statliga jobb ska nås, men  
vi vet sedan tidigare att det på kort sikt finns stora negativa konsekvenser  
av  att  omlokalisera  myndigheter.  Det  är  en  politisk  fråga  att  avgöra  om  
värdet av de långsiktiga nyttorna överstiger de kortsiktiga kostnaderna.
Om  fler  myndigheter  ska  förläggas  på  orter  utanför  Stockholm 
rekommenderar Riksrevisionen att regeringen fortsätter matcha dessa med 
regionala arbetsmarknader där det finns ett lämpligt utbud av arbetskraft. 
Regeringen bör dessutom undvika att placera verksamheter som behöver 
specialistkompetenser nära storstadsregionerna, om syftet är att bidra till 
regional utveckling.
 
Riksrevisionen
S:t Eriksgatan 117
Box 6181, 102 33 Stockholm
