Digitala tjänster till 
privatpersoner
– stora utvecklingsmöjligheter för 
statliga myndigheter  
RiR 2023:6

Riksrevisionen  är  en  myndighet  under  riksdagen  med  uppgift  att  granska  statliga 
myndigheter och verksamheter. Vi bedriver både årlig revision och effektivitetsrevision. 
Genom ett grundlagsskyddat oberoende har Riksrevisionen ett starkt mandat och är en 
viktig del av riksdagens kontrollmakt som bidrar till förbättringar och demokratisk insyn.
Denna rapport har tagits fram inom effektivitetsrevisionen, vars uppgift är att granska hur 
effektiv den statliga verksamheten är. Vi lämnar även rekommendationer för att förbättra 
den granskade verksamheten. Effektivitetsgranskningar lämnas direkt till riksdagen som 
bereder dem tillsammans med en svarsskrivelse från regeringen.
Riksrevisionen

Beslutad: 2023-03-14 
Diarienummer: 3.1.1-2022-0259 
RiR 2023:6 
Till: Riksdagen 
Härmed överlämnas enligt 9 § lagen (2002:1022) om revision av statlig verksamhet m.m. 
följande granskningsrapport: 
Digitala tjänster till privatpersoner 
– stora utvecklingsmöjligheter för statliga myndigheter 
Riksrevisionen har granskat statliga myndigheters digitala tjänster riktade till 
privatpersoner. Resultatet av granskningen redovisas i denna granskningsrapport. 
Den innehåller slutsatser och rekommendationer som avser regeringen, 
Myndigheten för digital förvaltning och statliga myndigheter som tillhandahåller 
digitala tjänster riktade till privatpersoner. 
Riksrevisor Helena Lindberg har beslutat i detta ärende. Revisor Linnea Sandell 
har varit föredragande. Revisionsdirektör Ingemar Delveborn och enhetschef 
Håkan Jönsson har medverkat i den slutliga handläggningen. 
Helena Lindberg 
  Linnea Sandell 
För kännedom 
Regeringskansliet; Finansdepartementet 
Arbetsförmedlingen, Centrala studiestödsnämnden, Försäkringskassan, 
Kronofogdemyndigheten, Myndigheten för digital förvaltning, 
Pensionsmyndigheten, Polismyndigheten, Skatteverket, Trafikverket, 
Transportstyrelsen, Universitets- och högskolerådet 

Innehåll 
Sammanfattning  5 
1  Inledning  9 
1.1  Motiv till granskning  9 
1.2  Revisionsfrågor och avgränsningar  10 
1.3  Bedömningsgrunder  11 
1.4  Metod och genomförande  13 
2  Digitaliseringsarbetet i staten  16 
2.1  Statsmakterna har högt satta mål för digitaliseringen  16 
2.2  Olika aktörer har fått uppdrag att främja digitalisering  17 
2.3  Regeringen styr myndigheterna genom uppdrag  18 
2.4  EU:s direktiv och förordningar påverkar  19 
3  Myndigheternas digitaliseringsgrad  21 
3.1  De flesta av myndigheternas tjänster är digitaliserade  21 
3.2  Flera vanliga tjänster är ännu inte digitala  22 
3.3  De flesta användare väljer det digitala alternativet  24 
3.4  Många digitala tjänster är osäkra att använda för personer med 
skyddade personuppgifter  24 
4  Användbarhet, tillgänglighet och service  26 
4.1  Användbarheten och tillgängligheten kan förbättras  26 
4.2  Den digitala servicen är av varierande kvalitet  35 
5  Myndigheternas arbete med att utveckla tjänster  40 
5.1  Myndigheterna lägger olika mycket resurser på utveckling av de 
digitala tjänsterna  40 
5.2  Myndigheterna involverar inte användarna tillräckligt  42 
5.3  Flera utmaningar i informationsutbytet mellan myndigheter  45 
5.4  Kostnadsnyttoanalyser används inte alltid  49 
6  Regeringens styrning och Diggs arbete  53 
6.1  Rättsliga hinder finns kvar trots flera utredningar  53 
6.2  Diggs arbete är fortfarande i en tidig fas  58 
7  Slutsatser och rekommendationer  66 
7.1  En hög digitaliseringsgrad kan bli ännu högre  66 
7.2  Myndigheterna involverar inte användarna tillräckligt  67 
7.3  Kostnadsnyttoanalyser används för sällan  68 

7.4  Myndigheterna gör på olika sätt, trots vissa insatser för att skapa 
mer enhetlighet  68
7.5  Digg har hittills tagit rollen som försiktig vägledare  69
7.6  Starkare styrning behövs för att påskynda arbetet  70
7.7  Rekommendationer  70
Referenslista  72
Bilaga 1. Metoder och intervjuförteckning  76

Sammanfattning 
Riksdagens mål är att Sverige ska vara bäst i världen på att använda 
digitaliseringens möjligheter. Målet omfattar bland annat mötet mellan förvaltning 
och medborgare, som i allt högre utsträckning äger rum digitalt. Riksrevisionen 
har granskat om statens insatser för att utveckla myndigheternas digitala tjänster 
riktade till privatpersoner har varit tillräckligt effektiva. Granskningen är avgränsad 
till digitala tjänster som syftar till att anmäla eller ansöka om någonting, och som 
därmed leder till ett ärende hos myndigheten.  
Riksrevisionens övergripande slutsats är att statens insatser för att utveckla 
myndigheternas digitala tjänster inte har varit tillräckligt effektiva. De granskade 
tjänsterna håller godtagbar kvalitet, men det finns betydande förbättringspotential i 
flera delar. Det finns även brister i myndigheters sätt att arbeta med att utveckla 
användbara och tillgängliga digitala tjänster. De största hindren finns dock på 
systemnivå, och kräver åtgärder från regeringen för att undanröjas.  
Statens tjänster till privatpersoner är inte helt digitaliserade 
De myndigheter vi granskat har digitaliserat de flesta tjänster som riktar sig till 
privatpersoner. Men det finns tjänster som används av många där det ännu inte 
finns ett digitalt alternativ. Riksrevisionen bedömer därför att digitaliseringsgraden 
kan höjas ytterligare. Men de flesta myndigheter som ingår i granskningen saknar 
överblick över hur stor andel av tjänsteutbudet riktat till privatpersoner som är 
digitaliserat.  
De digitala tjänsterna kan bli mer användbara och 
tillgängliga 
De digitala tjänster som Riksrevisionen har granskat håller godtagbar kvalitet, men 
kan i samtliga fall utvecklas vad gäller användbarhet och tillgänglighet. Men det är 
stor skillnad i hur användbara och tillgängliga myndigheternas olika tjänster är. 
Tjänsterna skiljer sig även mycket åt när det kommer till hur utvecklade de är 
avseende antalet funktioner. Det finns flera konkreta brister. Exempelvis är 
begrepp ofta tekniska och svåra att förstå, ansökningar kan inte alltid pausas, det 
saknas ofta möjlighet till interaktion mellan användare och myndighet, och 
synpunkter kan sällan lämnas direkt i tjänsten. Myndigheterna är också långt ifrån 
ambitionen om att användaren enbart ska behöva lämna en uppgift en gång.  

Myndigheterna behöver utgå mer ifrån användarnas behov 
och bättre ta hänsyn till nyttor och kostnader 
Riksrevisionen bedömer att myndigheterna inte arbetar med att involvera 
användare i tillräcklig omfattning, när de utvecklar de digitala tjänsterna. Ett 
utvecklat arbete på området skulle leda till en avsevärd förbättring vad gäller 
tjänsternas användbarhet och tillgänglighet, enligt vår bedömning. Det finns också 
flera exempel på när samarbete mellan myndigheter som skulle kunna förbättra 
kvaliteten på de digitala tjänsterna ännu inte kommit till stånd. Det finns sålunda 
mycket som myndigheterna kan förbättra inom ramen för nuvarande 
förutsättningar.  
Digitalisering av tjänster genererar både kostnader och nyttor, men kan vara 
lönsam och betala sig på ett par år i form av minskad manuell hantering. 
Myndigheternas användning av kostnadsnyttoanalyser är dock begränsad och i den 
mån de används undersöks enbart myndigheternas besparingar och inte 
användarnas. Det finns därför en risk för att myndigheterna gör fel saker eller att 
de gör för lite.  
Regeringens styrning av Digg bör bli mer långsiktig 
Myndigheten för digital förvaltning (Digg) är en statlig myndighet som inrättades 
2018, med uppgiften att samordna och stödja den förvaltningsgemensamma 
digitaliseringen och på så sätt öka effektiviteten i detta arbete. Riksrevisionen 
bedömer att regeringen hittills har styrt Digg alltför mycket genom kortsiktiga, om 
än omfattande, uppdrag och bör styra Digg mer genom instruktionen.  
Det är tydligt att Digg kan komma att spela en viktig roll eftersom myndigheterna 
arbetar på olika sätt med de digitala tjänsterna riktade till privatpersoner. Än så 
länge har myndigheten tagit en slags roll som försiktig vägledare och det finns få 
tecken på att Diggs arbete har fått särskilt stort genomslag i myndigheterna. Digg 
saknar också verktyg för att påverka myndigheterna. Samtidigt är Diggs arbete i en 
tidig fas och det är därför svårt att bedöma insatserna hittills.  
Digg lägger relativt lite resurser på arbetet med digital tillgänglighet, och har 
framfört att de vill bli av med sitt tillsynsuppdrag. Digg arbetar dessutom med 
främjande av digital tillgänglighet i alltför låg utsträckning.  
Flera olika statliga utredningar har lyft fram att existerande regelverk försvårar eller 
hindrar uppfyllandet av de högt uppsatta målen för digitaliseringspolitiken. Trots 
detta har regeringen tagit få initiativ för att eliminera dessa hinder. I granskningen 
har det framkommit fler exempel på hinder än vad som redovisats i tidigare 

utredningar, och problemen återfinns inom generell lagstiftning och inom 
verksamhetsspecifik lagstiftning. Regeringen behöver mer aktivt undanröja dessa 
rättsliga hinder, om de höga målen ska kunna uppfyllas. 
Rekommendationer 
Riksrevisionen lämnar följande rekommendationer till regeringen: 
•  Intensifiera arbetet med att i möjligaste mån undanröja de rättsliga hinder 
som föreligger för att utveckla digitala tjänster. Det omfattar att se över både 
generell lagstiftning och lagstiftning som är specifik för vissa 
verksamhetsområden.  
•  Klargör den roll som Myndigheten för digital förvaltning ska ha och 
säkerställ att styrningen ligger i linje med denna roll. Förtydliga även 
regeringens förväntningar på Myndigheten för digital förvaltnings arbete 
med tillsyn och främjande inom digital tillgänglighet. 
•  Styr Myndigheten för digital förvaltning främst genom instruktion, och 
mindre genom regeringsuppdrag i regleringsbrev och särskild ordning. 
Detta för att ge Myndigheten för digital förvaltning förutsättningar att 
etablera och arbeta mer med sin kärnverksamhet. 
•  Överväg att ge Myndigheten för digital förvaltning föreskriftsrätt inom 
ramen för arbetet med den förvaltningsgemensamma digitala 
infrastrukturen (Ena), i syfte att stärka enhetligheten i myndigheternas 
arbete med digitalisering. 
Riksrevisionen lämnar följande rekommendationer till de myndigheter som 
tillhandahåller digitala tjänster riktade till privatpersoner: 
•  Säkerställ att användare involveras vid utveckling av digitala tjänster. 
Exempelvis bör användare kunna lämna synpunkter direkt i tjänsten, och 
tjänsterna bör genomgående och löpande testas på olika användargrupper, 
inte minst sådana med särskilda behov. 
•  Använd kostnadsnyttoanalyser vid prövning och utveckling av digitala 
tjänster. Detta gäller särskilt prövning av de tjänster som fortfarande är 
ickedigitala, som ett led i en fortsatt digitalisering.  
•  Säkerställ att de digitala tjänsterna kan användas av individer med skyddade 
personuppgifter. 

1  Inledning 
1.1  Motiv till granskning 
Mötet mellan medborgaren och den statliga förvaltningen sker allt oftare digitalt.1 
Digitala tjänster kan innebära att myndigheterna förenklar sina kontakter med 
privatpersoner, sparar resurser, säkrar enhetlighet i bemötandet och höjer 
kvaliteten på servicen. Samtidigt ställs myndigheterna inför särskilda utmaningar 
när förutsättningarna för mötet med allmänheten förändras. Den digitala servicen 
måste vara enkel och tillgänglig, utgå ifrån användarnas behov, möta krav på 
exempelvis informationssäkerhet och inte bli orimligt kostsam.  
Det av riksdagen antagna målet för digitaliseringspolitiken är att Sverige ska vara 
bäst i världen på att använda digitaliseringens möjligheter.2 Finansutskottet har gett 
regeringen ett tillkännagivande att se till att de statliga myndigheterna på ett bättre 
sätt samverkar över myndighetsgränserna med e-förvaltningsprojekt och 
säkerställer att myndigheterna lägger ett ökat fokus på att ta fram fler e-tjänster.3  
Det finns indikationer på att myndigheternas digitala tjänster är av varierande 
kvalitet och att utvecklingen sker ojämnt i förvaltningen.4 Sverige halkar efter andra 
länder i flera internationella mätningar, vilket tyder på att utvecklingen går 
långsammare än förväntat. I EU-kommissionens mätning eGovernment 
Benchmark från 2021 hamnar Sverige på plats 14 med ett indexvärde på 75 
(genomsnitt EU 68).5 I OECD:s Digital Government Index placerar sig Sverige till 
och med sist i bland annat dimensionen ”användardrivet förhållningssätt”.6 Ett 
användardrivet förhållningssätt handlar om att skapa utrymme för användare att 
uttrycka sina behov och sedan utveckla de digitala tjänsterna utifrån det.  
Myndigheternas digitala tjänster visar också brister vad gäller tillgänglighet för 
personer med funktionsnedsättning, trots att digital offentlig service ska vara 
tillgänglig enligt lag. 7 Det visar resultatet av den tillsyn som Myndigheten för 
digital förvaltning (Digg) gör enligt lagen om tillgänglighet i digital offentlig 
 
1   Se RiR 2021:8 Var god dröj, myndigheterna digitaliserar för en beskrivning av hur digitala 
servicekanaler ökar i betydelse. 
2   Prop. 2011/12:1, utg. omr. 22, bet. 2011/12:TU1, rskr. 2011/12:87. 
3   Bet. 2015/16:FiU25 punkt 1 och rskr. 2015/16:208. 
4   Digg, Digital förvaltning i internationellt perspektiv 2021, 2021. 
5   Europeiska kommissionen 2021, eGovernment Benchmark 2021.  
6   OECD, Digital Government Index 2019 Results, 2019 
7   Lagen (2018:1937) om tillgänglighet till digital offentlig service. 

service. De flesta av de statliga webbplatser som Digg har granskat bedöms svåra 
eller omöjliga att använda för många personer.8  
1.2  Revisionsfrågor och avgränsningar 
Den övergripande frågan i granskningen är om statens insatser för att utveckla 
myndigheternas digitala tjänster riktade till privatpersoner har varit tillräckligt 
effektiva. Den övergripande frågan besvaras med fyra delfrågor: 
•  Har myndigheterna i tillräcklig grad digitaliserat sina tjänster riktade till 
privatpersoner? 
•  Är myndigheternas digitala tjänster riktade till privatpersoner användbara 
och tillgängliga? 
•  Har myndigheternas arbete med att utveckla digitala tjänster varit effektivt?  
•  Bidrar regeringens styrning och Diggs arbete till att underlätta för 
myndigheterna att utveckla digitala tjänster? 
Granskningen är inriktad på sådana tjänster som myndigheter erbjuder 
medborgare eller andra privatpersoner i digitala kanaler.9 Tjänster som riktar sig till 
företag omfattas inte av granskningen. Vidare är granskningen avgränsad till 
digitala tjänster som syftar till att anmäla eller ansöka om något, eftersom sådana 
tjänster har relativt stor betydelse för medborgare. Det betyder att digitala tjänster 
som handlar om att söka information mer generellt, till exempel på myndigheters 
webbplatser, inte omfattas. Vi har i mycket begränsad omfattning granskat hur 
digitala tjänster uppfyller tekniska tillgänglighetskrav, det gör myndigheten Digg i 
sin tillsynsverksamhet (se kapitel 6). 
Vi har inte heller granskat innehållet i de myndighetsbeslut som kan följa av 
anmälningar eller ansökningar, och inte heller effektiviteten i myndigheternas 
interna handläggningsprocesser. Däremot har myndigheternas sätt att digitalt 
kommunicera beslut och delbeslut till medborgare granskats, liksom 
myndigheternas arbete med att utveckla sina digitala tjänster gentemot 
medborgarna. Detta inkluderar hur myndigheterna arbetar med att utbyta 
information med varandra. 
Granskningsobjekt i granskningen är regeringen och Digg. Digg ska bland annat 
samordna och stödja den förvaltningsgemensamma digitaliseringen. Myndigheten 
 
8   Digg, ”Resultat av ingående övervakning”, hämtad 2022-05-27. 
9   Riksrevisionen har tidigare granskat statliga myndigheters tillgänglighet i kanaler som inte är 
digitala. Se RiR 2021:18 Var god dröj, myndigheterna digitaliserar – service till enskilda som inte 
kan eller vill vara digitala. 

har även i uppdrag att främja att det tas hänsyn till användares behov vid 
förvaltningsgemensam utveckling av digitala tjänster.10 Digg övervakar att digital 
service som tillhandahålls av en offentlig aktör uppfyller krav på tillgänglighet 
enligt lagen om tillgänglighet i digital offentlig service.11  
Granskningen av digitala tjänster har utgått ifrån nio livshändelser, vilka närmare 
beskrivs i avsnittet om metod (1.4). Följande myndigheter är granskningsobjekt: 
Arbetsförmedlingen, Centrala studiestödsnämnden (CSN), Försäkringskassan, 
Kronofogdemyndigheten, Pensionsmyndigheten, Polismyndigheten, Skatteverket, 
Trafikverket, Transportstyrelsen samt Universitets- och högskolerådet (UHR). 
Härutöver är myndigheten Digg och regeringen granskningsobjekt. 
1.3  Bedömningsgrunder 
I granskningen har vi utgått från både generella mål för myndigheter i staten och 
mål som finns för digitalisering i statlig verksamhet. Det förvaltningspolitiska 
målet är en innovativ och samverkande förvaltning som är rättssäker och effektiv, 
har väl utvecklad kvalitet, service och tillgänglighet och som därigenom bidrar till 
Sveriges utveckling och ett effektivt EU-arbete.12 Enligt myndighetsförordningen 
ska myndigheternas ledning se till att verksamheten bedrivs effektivt och enligt 
gällande rätt samt att myndigheterna hushållar väl med statens medel.13 
Riksdagen har beslutat om ett ambitiöst mål för digitaliseringspolitiken, nämligen 
att Sverige ska vara bäst i världen på att använda digitaliseringens möjligheter.14 
Specifika mål finns även formulerade i en digitaliseringsstrategi. Dessa mål 
redovisas mer utförligt i avsnitt 2.1. 
Med utgångspunkt i dessa mål har vi genomfört granskningen med följande 
operationaliserade bedömningsgrunder:  
•  Myndigheterna ska så långt som möjligt erbjuda sina tjänster riktade till 
privatpersoner digitalt, och därmed ha en hög så kallad digitaliseringsgrad. 
Detta i enlighet med principen om digitalt först.15 Regeringens ansats är att 
digitala tjänster, när det är möjligt och relevant, ska vara förstahandsval i den 
offentliga sektorns kontakter med medborgare, organisationer och företag. 
 
10   Förordningen (2018:1486) med instruktion för Myndigheten för digital förvaltning. 
11   Lagen om tillgänglighet till digital offentlig service. 
12   Prop. 2009/10:175. 
13   Se 3 § myndighetsförordningen (2007:515). 
14   Prop. 2011/12:1, utg. omr. 22, bet. 2011/12:TU1, rskr. 2011/12:87. 
15   Prop. 2019/20:1, bet. 2019/20:FiU1, rskr. 2019/20:129. 

•  Tjänsterna ska vara enkla att använda och utgå från användares behov. Det 
ska exempelvis vara så enkelt som möjligt att hitta tjänsten och fylla i 
ansökan eller anmälan. Begrepp som används ska vara enkla att förstå och 
väl definierade. Det ska även finnas en god möjlighet att följa ärendets status 
fram till beslut. I regeringens strategi för en digitalt samverkande 
statsförvaltning från 2012 finns ett delmål om en enklare vardag för 
medborgare och att det ska vara lätt att hitta rätt digital tjänst. Vi diskuterar 
och definierar begreppen användbarhet och tillgänglighet i bilaga 1. 
•  En digital tjänst ska vara tillgänglig för alla, oavsett användarens 
funktionsförmåga. Här utgår vi från det nationella målet för 
funktionshinderspolitiken och principen om universell utformning.16 Lagen 
om tillgänglighet till digital offentlig service innebär exempelvis att offentliga 
aktörer är skyldiga att tillgänglighetsanpassa sina digitala tjänster.17 
•  Tjänsten ska vara interaktiv och mottaglig, till exempel genom att det är 
enkelt att komplettera sitt ärende eller att det finns möjlighet att kontakta 
myndigheten och lämna synpunkter på tjänsten. Enligt förvaltningslagen ska 
en myndighet se till att kontakterna med enskilda blir smidiga och enkla. 
Myndigheten ska lämna sådan hjälp att den enskilde kan ta till vara sina 
intressen. Hjälpen ska ges i den utsträckning som är lämplig med hänsyn till 
frågans art, den enskildes behov och myndighetens verksamhet. Den ska ges 
utan onödigt dröjsmål. En myndighet ska vara tillgänglig för kontakter med 
enskilda och informera allmänheten om hur och när sådana kontakter kan 
tas. 
•  Myndigheternas digitala tjänster bör vara personligt anpassade och 
samordnade så att användaren bara behöver lämna en uppgift en gång. 
Enligt förvaltningslagen ska en myndighet samverka med andra 
myndigheter inom sitt verksamhetsområde. En myndighet ska i rimlig 
utsträckning hjälpa den enskilde genom att själv inhämta upplysningar eller 
yttranden från andra myndigheter. Enligt myndighetsförordningen ska 
myndigheten fortlöpande utveckla verksamheten och verka för att, genom 
samarbete med myndigheter och andra, ta till vara fördelar för enskilda och 
för staten som helhet. 
 
16   Det nationella målet för funktionshinderspolitiken. FN:s konvention om rättigheter för 
personer med funktionsnedsättning. 
17   EU-direktivet 2016/2102 om tillgänglighet avseende offentliga myndigheters webbplatser och 
mobila applikationer. Detaljerna framgår av den europeiska standarden EN 301 549. 

•  Kostnadsnyttoanalyser bör användas vid utvecklingen av nya digitala tjänster. 
I regeringens strategi för en samverkande statsförvaltning finns målet att 
statsförvaltningens verksamhet ska effektiviseras genom ökad digitalisering. 
Regeringen skriver att det bland annat ska vara möjligt att följa upp 
nyttorealiseringen av digitala lösningar. Enligt myndighetsförordningen ska 
myndighetens ledning bland annat se till att verksamheten bedrivs effektivt 
och enligt gällande rätt samt att myndigheten hushållar väl med statens 
medel. 
•  Regeringen ska ha gett myndigheterna så goda förutsättningar som möjligt 
att utveckla digitala tjänster. Målen på digitaliseringsområdet kommer inte 
sällan i konflikt med mål och krav inom andra tvärsektoriella områden, 
såsom personlig integritet och nationell säkerhet. Lagstiftning kan också vara 
ett hinder genom att den fortfarande utgår från äldre förhållanden och därför 
inte moderniserats i tillräcklig grad. Vår utgångspunkt är att regeringen så 
långt det är möjligt har eliminerat sådana hinder, med beaktande av de 
målkonflikter som kan finnas.  
1.4  Metod och genomförande 
Vi har använt flera metoder för att besvara den övergripande revisionsfrågan och 
delfrågorna. Granskningen har haft sin utgångspunkt i ett antal situationer som de 
flesta medborgare befinner sig i en eller flera gånger i livet och som kräver kontakt 
med statliga myndigheter. Det etablerade begreppet för dessa situationer är 
livshändelser.  
Granskningen har utgått från följande livshändelser och tjänster:  
•  ta körkort – att ansöka om körkortstillstånd hos Transportstyrelsen, och att 
boka tid för teoriprov och körprov hos Trafikverket. 
•  börja studera – att söka utbildning på antagning.se som administreras av 
UHR, och att söka studiemedel hos CSN.  
•  bli utsatt för brott – att anmäla till Polismyndigheten att man blivit utsatt för 
ett brott. 
•  bli pensionär – att ansöka hos Pensionsmyndigheten om att få bli pensionär, 
och att få den allmänna pensionen att börja betalas ut från en viss tidpunkt. 
•  bli arbetslös – att anmäla till Arbetsförmedlingen att man blivit arbetslös och 
att man därmed blir inskriven hos Arbetsförmedlingen. 

•  få barn – att ansöka om namn och bekräfta föräldraskap hos Skatteverket, 
och att ansöka om föräldrapenning och 10 dagar vid barns födelse hos 
Försäkringskassan. 
•  förlora anhörig – att ansöka om dödsfallsintyg, registrera bouppteckning och 
deklarera dödsboet hos Skatteverket. 
•  bli skuldsatt – att anmäla till Kronofogdemyndigheten att man blivit delgiven 
om en skuld (betalningsföreläggande), samt att ansöka om att få 
skuldsanering hos Kronofogdemyndigheten. 
•  bli sjuk – att ansöka om sjukpenning hos Försäkringskassan (gäller 
egenföretagare, studerande, arbetslösa, samt individer som ansöker efter 14:e 
dagen). 
Dessa livshändelser och tjänster har valts ut i enlighet med följande kriterier:  
•  Det ska röra digitala tjänster som staten har ett huvudansvar för.  
•  Tjänsterna ska innebära en ansökan eller anmälan, inte bara 
informationsinhämtning, och föranleda ett ärende hos myndigheten.  
•  Tjänsterna ska vara viktiga för medborgare, främst från en ekonomisk 
utgångspunkt. 
•  Tjänsterna ska vara sådana som många medborgare behöver använda sig av, 
åtminstone någon eller några gånger i sitt liv.  
•  Tjänsterna ska representera en god spridning på statliga myndigheter.  
Vi har använt flera metoder för att samla in empiri. I bilaga 1 beskriver vi de 
metoder som vi har använt i granskningen mer utförligt. Bilaga 1 innehåller även 
en intervjuförteckning.  
Vi har träffat representanter för de granskade myndigheterna, gått igenom de 
digitala tjänster som ingår i urvalet och ställt frågor till de som utvecklar och 
förvaltar tjänsterna. I några fall har vi utnyttjat testversioner som myndigheten 
utvecklat. I andra fall har testet genomförts i skarpt läge, men på ett sådant sätt att 
ett verkligt ärende inte initierats. Vi har även skickat skriftliga frågor och begärt 
underlag från de myndigheter som ingår i granskningen. 
Vi har anlitat Begripsam AB som låtit en panel bestående av personer med 
kognitiva svårigheter testa fem av tjänsterna. Vi har skickat frågor i en enkät till en 
panel (Rivkraftspanelen) som Myndigheten för delaktighet administrerar och som 
består av personer med olika funktionsnedsättningar. Frågorna handlade om hur 

dessa personer upplevt tillgängligheten till statliga digitala tjänster som de använt. 
Vi har intervjuat servicehandläggare vid Statens servicecenter från två statliga 
servicekontor för att ställa frågor om hur besökare uppfattar de digitala tjänsterna. 
Vi har intervjuat företrädare för Digg som arbetar med tillsyn enligt lagen om 
digital offentlig service, genomförandet av EU-förordningen om en gemensam 
digital ingång, nyttorealisering, Enaprojektet samt på ledningsnivå. Vi har även 
intervjuat företrädare för eSamverkansprogrammet (eSam) och Regeringskansliet 
(Infrastrukturdepartementet). Sedan 1 januari 2023 har ansvaret för 
digitaliseringspolitiken flyttat till Finansdepartementet. 
Därtill har vi träffat fem forskare som är verksamma vid olika universitet, nämligen 
Alexandra Weilenmann, professor i interaktionsdesign vid Göteborgs universitet, 
Elin Wihlborg, professor i statsvetenskap vid Linköpings universitet, Johan 
Magnusson, professor i informatik vid Göteborgs universitet, Johan Quist, forskare 
vid Centrum för tjänsteforskning vid Karlstads universitet och Jan Gulliksen, 
professor i människadatorinteraktion och ledamot i regeringens digitaliseringsråd. 
Vi har även träffat Susanna Laurin som är forsknings- och innovationschef på 
Funka, Andreas Cederbom, expert på tillgänglig webbdesign och Stefan Johansson, 
VD för Begripsam AB. Vi har även pratat med företrädare för seniorföreningen 
SeniorNet. 
Granskningen har genomförts av en projektgrupp bestående av Linnea Sandell 
(projektledare), Ingemar Delveborn och praktikant Klara Hvarfner. Företrädare för 
Regeringskansliet (Finansdepartementet) och samtliga myndigheter som är 
granskningsobjekt har fått tillfälle att faktagranska och i övrigt lämna synpunkter 
på ett utkast till granskningsrapport. 

2  Digitaliseringsarbetet i staten 
Digitaliseringen av samhället har på ett genomgripande sätt påverkat medborgare, 
näringsliv och offentlig sektor sedan 1980-talet och framåt. Den svenska staten kom 
tidigt att ta olika initiativ till att formulera riktlinjer för en svensk it-politik. I detta 
kapitel beskrivs arbetet med digitalisering i staten, med betoning på de mål och 
ambitioner som gäller i dag och det arbete som genomförts under senare år.  
2.1  Statsmakterna har högt satta mål för digitaliseringen 
Riksdag och regering har beslutat om ambitiösa mål för digitaliseringen av 
offentlig förvaltning. Regeringen har presenterat flera strategier på området, men 
även EU:s lagstiftning påverkar i hög grad myndigheternas arbete med 
digitalisering. 
Riksdagen beslutade i början av 2010-talet om ett ambitiöst men också konkret mål, 
nämligen att Sverige ska vara bäst i världen på att använda digitaliseringens 
möjligheter.18 Det gemensamma arbetet ska vara inriktat mot tre målbilder: en 
enklare vardag för företag och privatpersoner, en öppnare och smartare förvaltning 
som stödjer innovation och delaktighet samt en effektivare offentlig verksamhet. 
År 2011 beslutade regeringen om en strategi för it-politiken.19 Här upprepas 
riksdagens mål och målbilder, men det sägs även att Sverige ligger i topp i andra 
mätningar om t.ex. jämställdheten inom it-sektorn och skolelevers förmåga att 
använda datorer. År 2012 redovisade regeringen ytterligare en strategi som handlar 
om digitaliseringen av statsförvaltningen.20 Regeringens mål för digitaliseringen av 
den offentliga förvaltningen är en enklare vardag för medborgare, en öppnare 
förvaltning som stödjer innovation och delaktighet samt högre kvalitet och 
effektivitet i verksamheten. 
År 2017 presenterade regeringen en ny digitaliseringsstrategi.21 Visionen är ett 
hållbart digitaliserat Sverige. Det övergripande målet är fortsatt att Sverige ska vara 
bäst i världen på att använda digitaliseringens möjligheter. För att nå det 
övergripande målet innehåller strategin fem delmål, nämligen digital kompetens, 
digital trygghet, digital innovation, digital ledning och digital infrastruktur. 
 
18   Prop. 2011/12:1, utg. omr. 22, bet. 2011/12:TU1, rskr. 2011/12:87. 
19   Näringsdepartementet, En strategi för it-politiken: It i människans tjänst – en digital agenda för 
Sverige, 2011. 
20   Näringsdepartementet, Med medborgaren i centrum – regeringens strategi för en digitalt 
samverkande statsförvaltning, 2012. 
21   Näringsdepartementet, För ett hållbart digitaliserat Sverige – en digitaliseringsstrategi, 2017. 

Ett digitaliseringsråd med tillhörande kansli inrättades för att stödja strategins 
genomförande. I Regeringskansliet inrättades även en samordnande 
statssekreterargrupp.  
2.2  Olika aktörer har fått uppdrag att främja 
digitalisering 
Digg är en statlig myndighet som inrättades 2018, med uppgiften att samordna och 
stödja den förvaltningsgemensamma digitaliseringen. Syftet är att göra den 
offentliga förvaltningen mer effektiv och minska fragmenteringen i svensk digital 
förvaltning.22 Digg har bland annat i uppgift att arbeta med att etablera en 
förvaltningsgemensam digital infrastruktur. Digg har även en rad andra uppgifter 
som rör digitalisering av offentlig förvaltning. Digg arbetar med att möjliggöra flera 
olika e-legitimationer i Sverige, även andra EU-länders lösningar i enlighet med 
eIDAS-förordningen.23 Digg ska dessutom främja tillgängliggörande av öppna 
offentliga data, ett område där Sverige låg bland de sista inom OECD 2019.24  
Innan Digg bildades växlade uppdraget att främja och stödja digitaliseringen av 
statlig förvaltning mellan olika aktörer. Centrala aktörer har varit E-delegationen, 
Digitaliseringskommissionen, Digitaliseringsrådet och Expertgruppen för digitala 
investeringar. Utöver detta har regeringen dessutom tillsatt en rad utredningar.25 
E-delegationen inrättades 2009 och var en expertgrupp med uppdrag att stärka 
utvecklingen av e-förvaltningen och skapa goda möjligheter för 
myndighetsövergripande samordning.26 Slutbetänkandet innehöll bland annat 
rekommendationer och ställningstaganden om att digitala tjänster ska vara 
förstahandsval inom offentlig sektor, informationsutbyte mellan myndigheter 
behöver bli avgiftsfritt och en långsiktig finansieringsmodell för 
förvaltningsgemensamma lösningar.27 eSamverkansprogrammet (eSam) bildades 
2015 genom att generaldirektörer som ingick i E-delegationen fortsatte samarbetet 
kring offentlig samverkan för ökad digitalisering på frivillig grund. I dag ingår 
34 medlemmar i eSam. 
 
22   Förordningen (2018:1486) med instruktion för Myndigheten för digital förvaltning. 
23   EU-förordningen eIDAS(en) (Electronic Identification, Authentication and Trust Services). 
24   OECD, Government at a Glance, 2019. 
25   Hit hör: Utredningen om effektiv styrning av nationella digitala tjänster i en samverkande 
förvaltning (Dir. 2016:97), Digitaliseringsrättsutredningen (Dir. 2016:98) och Utvecklad 
reglering och styrning av interoperabilitet vid datadelning inom den offentliga förvaltningen 
och från den offentliga förvaltningen till externa aktörer (Dir. 2022:118). 
26   Dir. 2009:19. 
27   SOU 2015:66. 

Digitaliseringskommissionen fick 2012 i uppdrag av regeringen att verka för att det 
it-politiska målet i den digitala agendan uppnås, och att regeringens ambitioner 
inom området fullföljs. Kommissionen var en uppföljare till Digitaliseringsrådet 
som inrättades 2011. Kommissionens uppdrag var dels att redovisa 
kunskapssammanställningar om digitaliseringens effekter på samhället och 
individen, dels att bistå Regeringskansliet i den fortsatta utvecklingen av 
digitaliseringspolitiken. Kommissionen tog också fram statistik inom området.  
Expertgruppen för digitala investeringar var aktiv under 2017–2018 och hade i 
uppdrag att ge råd och stöd till 20 myndigheter som tillsammans stod för hälften av 
statens samlade it-kostnader. Expertgruppens uppdrag överfördes till Digg 2018. 
Även Ekonomistyrningsverket (ESV) har haft uppdrag som rört statens 
it-kostnader. ESV fick 2017 i uppdrag att följa de statliga myndigheternas 
användning av it och hur de tar till vara digitaliseringens möjligheter. Digg har 
en instruktionsenlig uppgift att följa offentlig förvaltnings digitalisering. 
Digitaliseringsrådet är en grupp förordnade ledamöter som 
digitaliseringsministern träffar regelbundet och som sedan 2017 ska bidra till bättre 
samordning och ett effektivt genomförande av regeringens strategiska arbete med 
digitalisering. Rådet består av tio ledamöter som träffas ett antal gånger per år för 
rådsmöten som digitaliseringsministern ansvarar för. Digitaliseringsrådet ska 
bland annat följa och stödja regeringens arbete med digitaliseringen, följa 
digitaliseringen i omvärlden och lämna förslag på konkreta insatser till regeringen. 
Vissa analysuppgifter överfördes 1 september 2021 till Digg. Digitaliseringsrådet 
ska fortsätta till den 31 december 2023. 
2.3  Regeringen styr myndigheterna genom uppdrag  
Regeringen har i varierande grad styrt de myndigheter vi har granskat genom 
uppdrag och uppgifter som rör digitala tjänster riktade till enskilda.28 Framför 
allt har regeringen tilldelat myndigheterna uppdrag i regleringsbrev. Av 
myndigheterna som vi granskat, är det endast Pensionsmyndigheten som i 
instruktionen fått en uppgift som rör digitala projekt, i detta fall med att utveckla 
tjänsten Min pension, som är ett samarbete mellan pensionsbolagen och staten.  
Samtliga av de tio undersökta myndigheterna har tilldelats uppdrag som på något 
sätt rör digitalisering. För vår granskning är de uppdrag som berör digitala tjänster 
för privatpersoner av speciellt intresse. Men det förekommer även digitalisering i 
 
28   Riksrevisionens genomgång av regleringsbrev och instruktioner 2015–2022. 

bredare mening, som styrts genom mer övergripande uppdrag. Ett exempel är 
uppdrag om att myndigheterna ska ta vara på digitaliseringens möjligheter.29  
Regeringen har under perioden gett myndigheterna några uppdrag som specifikt 
rör digitala tjänster riktade till privatpersoner. Ett exempel är att flera myndigheter 
har uppmanats arbeta för en ökad anslutning till infrastrukturen Mina 
meddelanden.30 Arbetsförmedlingen är en av de myndigheter som fått flest 
uppdrag som rör digitalisering. Flera av dessa är kopplade till reformeringen av det 
arbetsmarknadspolitiska systemet eller förändringar av myndighetens uppdrag. 
Arbetsförmedlingen har exempelvis fått i uppdrag att utveckla sin service på distans 
för att värna likvärdig service i hela landet. Uppdraget hade särskilt fokus på 
personer med funktionsnedsättning eller de som är i behov av språkstöd.31 
Polismyndigheten och Kronofogdemyndigheten har fått uppdrag som handlar om 
att utnyttja digitala tjänster i kontakten med brottsutsatta.32 Ytterligare ett exempel 
är att Försäkringskassan har fått uppdrag om att utveckla sin befintliga webbplats 
för att bidra till en mer heltäckande information om tandvårdsstödet.  
2.4  EU:s direktiv och förordningar påverkar  
Det finns flera EU-förordningar och EU-direktiv som påverkar statliga 
myndigheters arbete med att digitalisera sin verksamhet. EU har beslutat om 
webbtillgänglighetsdirektivet, som implementerats stegvis fram till 2021 och 
omfattar offentlig sektor samt statliga och kommunala bolag som uppfyller vissa 
krav. Direktivet ligger till grund för lagen om tillgänglighet i digital offentlig 
service. Lagen innehåller bestämmelser som innebär att tjänster och information 
som en offentlig aktör tillhandahåller genom en webbplats eller mobil applikation 
ska vara tillgänglig. Sådan digital service ska uppfylla kraven genom att vara 
a) möjlig att uppfatta, b) hanterbar, c) begriplig och d) robust. Genom att följa en 
särskild europeisk standard kan webbplatser och mobila applikationer leva upp till 
kraven. Lagen innehåller även bestämmelser om att offentliga aktörer ska 
tillhandahålla en så kallad tillgänglighetsredogörelse. Digg har i uppdrag att vara 
tillsynsmyndighet för webbtillgänglighetsdirektivet.33 
 
29   Se t.ex. regleringsbreven för: Försäkringskassan 2019–2020, Kronofogdemyndigheten  
2017–2022, Pensionsmyndigheten 2020–2022, Skatteverket 2018–2022, CSN 2017. 
30   CSN 2017, Försäkringskassan 2017–2019, Kronofogdemyndigheten 2017–2018, 2020, 
Pensionsmyndigheten 2017–2019, Polismyndigheten 2017–2020, Skatteverket 2017, 
Transportstyrelsen 2017. 
31   Regleringsbrev för Arbetsförmedlingen 2020–2022 (specifika uppdraget i brevet för 2022).  
32   Regleringsbrev för Kronofogdemyndigheten 2020 och Polismyndigheten 2018–2020.  
33   EU-direktivet (2016/2102) om tillgänglighet avseende offentliga myndigheters webbplatser 
och mobila applikationer. 

EU-förordningen om en gemensam digital ingång gäller så kallade 
gränsöverskridande förfaranden och påverkar arbetet med digitalisering.34 
Förordningen innebär i korthet att det ska bli enklare för privatpersoner och företag 
att agera över gränserna inom EU (exempelvis flytta inom EU). Det ska därför 
finnas en digital ingång på EU-nivå, som lotsar användarna vidare till relevanta 
digitala tjänster i varje medlemsstat. Förordningen anger också att användare bara 
ska behöva lämna en uppgift en gång i ett antal utpekade gränsöverskridande 
förfaranden. Digg är utsedda till nationell samordnare i Sverige enligt 
förordningen. 
Ytterligare en EU-förordning som är svensk lag och som påverkar myndigheternas 
digitala tjänster riktade till privatpersoner är eIDAS-förordningen.35 Förordningen 
gäller sedan 2018 och innebär bland annat att offentliga aktörer behöver tillåta 
inloggning med utländska e-legitimationer i sina digitala tjänster. Digg ansvarar för 
de svenska förbindelsepunkterna för gränsöverskridande elektronisk identifiering 
i enlighet med eIDAS-förordningen. EU:s dataskyddsförordning (GDPR) påverkar 
också arbetet med att utveckla digitala tjänster riktade till privatpersoner. 
 
34   EU-förordningen (2018/1724) om en gemensam digital ingång för tillhandahållande av 
information, förfaranden samt hjälp och problemlösningstjänster. 
35   EU-förordningen (910/2014) om elektronisk identifiering och betrodda tjänster för 
elektroniska transaktioner på den inre marknaden och om upphävande av direktiv 
1999/93/EG. 

3  Myndigheternas digitaliseringsgrad 
I det här kapitlet svarar vi på frågan om myndigheterna i tillräcklig grad har 
digitaliserat sina tjänster riktade till privatpersoner. Vi bedömer att myndigheterna 
som vi har granskat har digitaliserat de flesta tjänster som riktar sig till 
privatpersoner, men långt ifrån alla. Det finns fortfarande tjänster som används av 
många som inte är digitala. Vi ser också att de flesta användare väljer det digitala 
alternativet.  
3.1  De flesta av myndigheternas tjänster är digitaliserade 
Vi har ställt frågan till myndigheterna i granskningen om hur stor andel av deras 
tjänster som riktar sig till privatpersoner som är digitaliserade, i avseendet att 
tjänsternas kundgränssnitt är digitala.36 Sammantaget har myndigheterna i 
granskningen uppskattat en hög grad av digitalisering i sitt utbud av tjänster. 
Däremot skiljer myndigheterna sig åt när det kommer till i vilken utsträckning de 
har överblick över sitt utbud av digitala tjänster. 
Det är svårt att uppskatta den sammantagna andelen tjänster som ännu inte är 
digitaliserade hos de granskade myndigheterna. En anledning till det är att det 
saknas en förteckning över samtliga tjänster, digitala eller ickedigitala, som 
myndigheterna erbjuder privatpersoner. En annan anledning är att det finns olika 
typer och definitioner av en digital tjänst, och långt ifrån alla innebär att en person 
inleder ett ärende hos myndigheten (vilket är granskningens definition och 
avgränsning). En tjänst kan även definieras som möjligheten att fylla i uppgifter 
och göra prognoser, ta del av information som kan vara generell på webbsidan eller 
personligt anpassad i inloggat läge.  
Försäkringskassan är den enda myndigheten i granskningen som på ett 
systematiskt sätt följer upp sin digitaliseringsgrad. Övriga myndigheter har i stället 
uppskattat en siffra på vår förfrågan. Försäkringskassans uppföljning visar att de 
sammantaget har 160 tjänster som riktar sig till privatpersoner och/eller 
arbetsgivare. Av dessa finns 90 tjänster både som pappersblankett och som digital 
tjänst. Ungefär 70 tjänster finns bara som pappersblankett. Av totalt nästan 
16 miljoner ärenden per år står de 70 helt ickedigitala tjänsterna för ungefär 
5 procent, 750 000 ärenden.37 Försäkringskassan har alltså digitaliserat de tjänster 
som har den största volymen användare.  
 
36   Att en tjänst har ett digitalt kundgränssnitt innebär inte att tjänsten är digitaliserad i alla delar.  
37   Mejl från företrädare för Försäkringskassan 2022-09-01.  

Arbetsförmedlingen, Pensionsmyndigheten och Trafikverket kan inte uppge en 
exakt andel, men svarar att endast ett fåtal av de tjänster som riktar sig till 
privatpersoner ännu inte har ett digitalt kundgränssnitt.38 Inte heller Skatteverket 
kan uppskatta en andel, men anger att Skatteverket har påbörjat ett arbete för att 
sammanställa detta. Skatteverket bedömer att digitaliseringsgraden i tjänster 
riktade till privatpersoner är hög.39 Polismyndigheten uppger att det är svårt att 
uppskatta hur många av Polismyndighetens ärenden som är möjliga att digitalisera 
eftersom många brottskategorier inte är lämpliga att digitalisera bland annat på 
grund av att de är komplexa, ovanliga eller känsliga till sin natur.40 
CSN uppskattar att ungefär 40 procent av tjänsterna riktade till privatpersoner ännu 
inte är digitaliserade. Kronofogdemyndigheten uppskattar att de har digitala 
tjänster för 80 procent vad gäller kundgruppen som ska betala och 50 procent för 
kundgruppen som ska få betalt. I den senare kundgruppen ingår både 
privatpersoner och andra grupper.41 Transportstyrelsen uppger olika 
uppskattningar av digitaliseringsgraden för sina fyra kärnverksamheter, som 
spänner mellan 50 och 83 procent.42 UHR svarar att alla tjänster riktade till 
privatpersoner är digitaliserade.43 
3.2  Flera vanliga tjänster är ännu inte digitala  
Vi har i granskningen fått flera exempel på tjänster som har många användare, 
men som ännu inte är digitaliserade. De flesta myndigheter som ingår i 
granskningen uppger att tjänsterna med störst antal användare är digitaliserade, 
men det finns vissa undantag.  
I våra intervjuer med servicehandläggare från Statens servicecenter får vi flera 
exempel på tjänster som inte går att utföra digitalt, och som besökare får hjälp med 
vid de statliga servicekontoren.44 Vi har även fått exempel i de underlag som 
myndigheterna har skickat till oss. Några exempel på tjänster är flytt från Sverige 
hos Skatteverket och förnya körkort hos Transportstyrelsen. 
 
38   Mejl från företrädare för Pensionsmyndigheten 2022-09-01; Mejl från företrädare för 
Arbetsförmedlingen 2022-09-01; Mejl från företrädare för Trafikverket 2022-08-31. 
39   Mejl från företrädare för Skatteverket 2022-11-03. 
40   Mejl från företrädare för Polismyndigheten 2022-09-01. 
41   Mejl från företrädare för Kronofogdemyndigheten 2022-09-01. 
42   Mejl från företrädare för Transportstyrelsen 2022-08-31. 
43   Mejl från företrädare för UHR 2022-09-15.  
44   Intervjuer med servicehandläggare vid Statens servicecenter 2022-09-28 och 2022-09-21. 

Vi har även fått exempel på tjänster som rör barn och kräver dubbel signering, 
vilket inte är möjligt att göra digitalt i vissa fall. Det handlar exempelvis om att 
ansöka om för- och efternamn på nyfött barn, ansöka om idkort för barn och anmäla 
flerbarnstillägg (föräldrarnas gemensamma anmälan om mottagare). 
Det finns också flera ickedigitaliserade tjänster riktade till personer som behöver 
särskild anpassning såsom särskilda hjälpmedel. Även om detta kan vara tjänster 
som nyttjas av en mindre grupp användare, ställs denna grupp utanför den digitala 
servicen när flera myndigheter saknar digitala tjänster riktade till dem. Det handlar 
till exempel om att ansöka om anpassade prov hos Trafikverket, ansöka om bidrag till 
hjälpmedel hos Arbetsförmedlingen, ansöka om Rg-bidrag (bidrag till vissa 
funktionshindrade elever i gymnasieskolan45) hos CSN samt ansöka om befrielse från 
skatteplikt för trängselskatt för fordon som används med stöd av parkeringstillstånd för 
rörelsehindrade hos Skatteverket. 
Polismyndigheten utgör ett undantag bland myndigheterna i granskningen, 
eftersom särskilda kriterier styr vilka brottskategorier som kan utformas som 
digitala tjänster. Här spelar alltså andra faktorer än att ärenden förekommer i stora 
volymer in när Polismyndigheten avgör vilka tjänster som ska digitaliseras. 
Polismyndighetens kriterier anger att de brottskategorier som kan digitaliseras 
även ska vara ärenden av enklare karaktär samt ärenden som går att göra kompletta 
i e-anmälan. Det sistnämnda beror på att det i dag inte går att komplettera sin e-
anmälan digitalt.46 
En av de utvalda livshändelserna i granskningen saknar nästan helt digitala tjänster 
hos de berörda myndigheterna. Det gäller situationen att bli efterlevande. 
Servicehandläggarna vid Statens servicecenter beskriver det som att ”människor i 
sorg möts av en väldigt fyrkantig byråkrati”.47 Registrering av bouppteckning är i 
dag inte en digital tjänst. Enligt Skatteverket beror detta på att lagstiftningen på 
området anger att bouppteckning ska göras på papper.48 Dödsfallsintyg med 
släktutredning kan inte heller beställas digitalt (förutom för den som arbetar på 
begravningsbyrå, krematorium, bank eller försäkringsbolag). Det är möjligt att 
deklarera dödsbo digitalt, om dödsboet har ett deklarationsombud med 
e-legitimation, men processen för att bli deklarationsombud är samtidigt 
 
45   Förordningen (1995:667) om bidrag till vissa funktionshindrade elever i gymnasieskolan. 
46   En komplett anmälan avser att ärendet ska innehålla tillräcklig information för beslut om att 
inleda förundersökning eller att lägga ner ärendet. 
47   Intervju med servicehandläggare vid Statens servicecenter 2022-09-21. 
48   Mejl från företrädare för Skatteverket 2022-11-02. Skatteverket uppger att de inom kort 
kommer att lämna förslag till regeringen på en lagändring som möjliggör digitalisering av 
denna tjänst. 

ickedigital. Försäkringskassan, Pensionsmyndigheten och Skatteverket driver 
gemensamt informationssidan Efterlevandeguiden. Syftet är att göra det enklare för 
den som förlorat någon nära. Men på sidan kan man inte utföra några ärenden. 
Efterlevandeguiden har sedan lanseringen haft ett ökande antal besök.49  
3.3  De flesta användare väljer det digitala alternativet 
De digitala tjänster som ingår i granskningens urval är tjänster som i hög 
utsträckning används framför sina ickedigitala alternativ. Antalet användare per år 
varierar mellan omkring 15 000 (ansöka om skuldsanering hos Kronofogdemyndigheten) 
och flera hundra tusen (exempelvis ansök om sjukpenning hos Försäkringskassan). 
För de tjänster som går att utföra digitalt varierar andelen digitala användare 
mellan 41 procent (anmäla brott hos Polismyndigheten) och nära 100 procent (söka 
utbildning på antagning.se, söka studiemedel hos CSN, ansöka om föräldrapenning hos 
Försäkringskassan, ansöka om handledarskap hos Transportstyrelsen och boka 
förarprov hos Trafikverket). Det är dock svårt att jämföra tjänsterna med varandra 
eftersom tjänsterna är av olika karaktär, Polismyndigheten får exempelvis många 
anmälningar per telefon. Myndigheterna följer även upp andelen digitala 
användare med olika intervall.  
Skatteverkets digitala tjänst bekräftelse av föräldraskap är ett exempel som illustrerar 
att det bland vissa grupper tycks finnas en förväntan och stor villighet att utföra 
sina ärenden digitalt hos myndigheterna. Skatteverket lanserade den digitala 
tjänsten den 1 januari 2022. Sedan dess har omkring tre fjärdedelar av alla ogifta, 
nyblivna föräldrar som är folkbokförda i Sverige använt den digitala tjänsten. Fram 
till att den digitala tjänsten utvecklades var föräldrarna tvungna att besöka 
familjerättsenheten i den kommun där barnet är folkbokfört. Tjänsten 
möjliggjordes av en lagändring. Ett annat exempel är Kronofogdemyndighetens 
delgivningstjänst. Kronofogdemyndigheten lanserade tjänsten 2021 och samma år 
blev digital delgivning den vanligaste delgivningsformen.50 
3.4  Många digitala tjänster är osäkra att använda för 
personer med skyddade personuppgifter  
Även om myndigheterna som ingår i granskningen i hög grad har digitaliserat sitt 
tjänsteutbud riktat mot privatpersoner, finns det grupper som är hindrade från att 
använda många av de digitala tjänsterna. En sådan grupp är personer med 
skyddade personuppgifter.  
 
49   Pensionsmyndigheten, Årsredovisningar 2016–2020. Siffror saknas dock för 2021, eftersom 
webbanalysverktyget inte längre fick användas på grund av dataskyddslagstiftningen. 
50   Kronofogdemyndigheten, Årsredovisning 2021, 2022. 

De flesta tjänster som ingår i granskningens urval kan inte användas av personer 
med skyddade personuppgifter. Det beror på att det endast är utvalda handläggare 
på myndigheterna som hanterar ärenden från personer med skyddade 
personuppgifter. Myndigheterna kan i många fall inte garantera att de skyddade 
personuppgifterna inte röjs då de digitala tjänsterna används.51 Men det finns 
undantag. Ett fåtal tjänster finns tillgängliga för personer med skyddade 
personuppgifter, vilket visar att det är möjligt att utveckla tjänsterna på ett sätt som 
gör dem tillgängliga för gruppen. Det är exempelvis möjligt för en person med 
skyddad adress att ansöka till universitet och högskola på antagning.se, men 
hanteringen av personer med skyddade personuppgifter är manuell. 
Försäkringskassan har gjort det möjligt att använda tjänster som ansök om 
sjukpenning, ändra omfattning samt avsluta sjukpenning. Men det går däremot inte 
att ansöka om bland annat föräldrapenning eller 10 dagar vid barns födelse. 
Enligt Skatteverkets uppgifter är det 14 000 kvinnor och 10 000 män som lever med 
skyddade personuppgifter, antingen sekretessmarkering eller skyddad 
folkbokföring.52 Även om detta är en liten grupp i relation till befolkningen i stort, 
är detta personer som kan ha särskilt stort behov av att utföra sina ärenden digitalt. 
Ett besök på ett statligt servicekontor eller annan kontakt med myndigheterna kan 
för dessa personer vara förenat med otrygghet. Jämställdhetsmyndigheten skriver i 
en rapport från 2021 att det finns brister vad gäller myndigheters digitala tjänster 
till målgruppen, vilket kan innebära praktiska svårigheter i vardagen.53 
 
51   Jämställdhetsmyndigheten, 2022:10 Skyddade personuppgifter – oskyddade personer, 2022. 
52   Ett tredje fall av skyddade personuppgifter är fingerade uppgifter. Dessa ingår inte i 
Skatteverkets statistik, utan hanteras av Polismyndigheten. 
53   Jämställdhetsmyndigheten, 2022:10 Skyddade personuppgifter – oskyddade personer, 2022. 

4  Användbarhet, tillgänglighet och service 
I detta kapitel svarar vi på frågan om myndigheternas digitala tjänster riktade till 
privatpersoner är användbara och tillgängliga. Vårt huvudintryck av de tio digitala 
tjänster vi granskat är att de håller godtagbar kvalitet. Samtidigt bedömer vi att det 
finns vissa brister i tillgängligheten och användbarheten i tjänsterna. De digitala 
tjänster som ingår i urvalet får förhållandevis höga betyg i myndigheternas egna 
uppföljningar, men tjänsterna skiljer sig åt när det kommer till hur utvecklade de 
är avseende antalet funktioner. Myndigheterna är också långt ifrån ambitionen om 
att användaren inte ska behöva lämna samma uppgift till fler myndigheter än en.  
4.1  Användbarheten och tillgängligheten kan förbättras 
I myndigheternas egna uppföljningar får de digitala tjänsterna övervägande goda 
omdömen. Men kvaliteten och omfattningen på myndigheternas uppföljning 
skiljer sig åt. Det finns vidare flera brister avseende användbarhet och tillgänglighet 
för de tjänster som vi har granskat närmre. Bedömningsgrunden är att tjänsterna 
ska vara enkla att använda för alla användare i största möjliga utsträckning, utan 
behov av anpassning. 
4.1.1  Mycket kan förbättras i de digitala tjänsterna  
Vårt huvudintryck av de tio digitala tjänster vi granskat är att de håller godtagbar 
kvalitet. Samtidigt ser vi att det finns en förbättringspotential i flera delar. 
Nedanstående tabell sammanfattar vår bild av tjänsterna, utifrån vår genomgång.54  
Tabell 1 Brister och förbättringsmöjligheter i granskningens urval av digitala 
tjänster 
Myndighet  Tjänst  Brister och förbättringsmöjlighet 
TransportAnsöka om körkortstillstånd  Svåra begrepp, vissa föråldrade. Anmälan kan 
styrelsen  ej pausas. Saknar möjlighet till interaktion med 
myndighet. Synpunkter kan ej lämnas i 
tjänsten. Ej översatt. 
Trafikverket  Boka tid för teori- och  Vissa svåra begrepp. Saknar möjlighet till 
körprov  interaktion med myndighet. Synpunkter kan ej 
lämnas i tjänsten. Delvis översatt. 
 
54   Fem av tjänsterna har testats av Begripsams panel. Vi redogör för deras synpunkter i avsnitt 
4.1.4 och 4.1.5. 

Myndighet  Tjänst  Brister och förbättringsmöjlighet 
UHR  Söka utbildning  Går ej att logga in. Vissa namn på utbildningar 
otydliga (dessa namnges av lärosätena). Saknar 
möjlighet till interaktion med myndighet. 
Synpunkter kan ej lämnas i tjänsten.  
CSN  Söka studiemedel  Vissa begrepp svåra att förstå. Ansökan kan ej 
pausas. Svårt att förstå vilka bilagor som ska 
bifogas. Saknar möjlighet till interaktion med 
myndighet. Synpunkter kan ej lämnas i 
tjänsten. Ej översatt. Ej responsiv design som 
anpassar sig till skärmens storlek. 
PolisAnmäla brott  Går ej att logga in. Ologisk struktur. Anmälan 
myndigheten  kan ej pausas. Möjlighet till kompletteringar 
saknas. Saknar möjlighet till interaktion med 
myndighet. Synpunkter kan ej lämnas i 
tjänsten. Ej översatt. 
PensionsAnsöka om allmän pension  Vissa begrepp är svåra att förstå. Synpunkter 
myndigheten  kan ej lämnas i tjänsten. Ej översatt.  
ArbetsAnmäla att man blivit  Vissa svåra begrepp (yrkestaxonomin). Otydligt 
förmedlingen  arbetslös  besked om att anmälan är mottagen. Saknar 
möjlighet till interaktion med myndighet. 
Synpunkter kan ej lämnas i tjänsten. Ej 
översatt. 
Skatteverket  Ansöka om namn, nyfödd  Tjänsten är inte digital. 
Skatteverket  Bekräfta föräldraskap  Saknar möjlighet till interaktion med 
myndighet. Synpunkter kan ej lämnas i 
tjänsten. 
FörsäkringsAnsöka om föräldrapenning  Vissa begrepp är svåra att förstå. Går ej att 
kassan  pausa ansökan. Ej översatt. 
Skatteverket   Deklarera dödsbo  Kan bara göras digitalt i vissa fall. Svåra 
tekniska begrepp. Saknar möjlighet till 
interaktion med myndighet. Synpunkter kan ej 
lämnas i tjänsten. Ej översatt. 
Skatteverket  Ansöka om dödsfallsintyg,  Tjänsterna är inte digitala. 
registrera bouppteckning  
KronofogdeAnmäla om delgivning, samt  Begrepp svåra att förstå, ofta juridiska. 
myndigheten  ansöka om skuldsanering  Begränsad möjlighet att följa ärendets gång. 
Saknar möjlighet till interaktion med 
myndighet. Synpunkter kan ej lämnas i 
tjänsten. Ej översatta. 
FörsäkringsAnsöka om sjukpenning  Vissa begrepp svåra att förstå. Ej översatt. 
kassan 
Källa: Riksrevisionens genomgång av myndigheternas digitala tjänster. 

4.1.2  Goda omdömen i myndigheternas egna uppföljningar – 
men dessa är av varierande kvalitet och omfattning 
Myndigheterna använder olika sätt för att mäta användarnas uppfattning om 
kvaliteten i de digitala tjänster som ingår i vårt urval. Skillnaderna i hur 
myndigheterna följer upp gör resultaten svåra att jämföra med varandra, men för 
de myndigheter som följer upp sina tjänster på ett systematiskt sätt är användarnas 
omdömen övervägande positiva. Omfattningen och systematiken i myndigheternas 
uppföljning av sina digitala tjänster skiljer sig mycket åt, varför det är svårt att dra 
någon säker slutsats utifrån uppföljningen. Den typ av frågor som myndigheterna 
ställer gör också svaren mer eller mindre svåra att uttolka. Vissa myndigheter 
fokuserar på hur lätt tjänsten är att förstå och andra fokuserar på servicens 
innehåll, om användaren fått den hjälp den behöver. 
Hälften av myndigheterna som ingår i granskningen uppger att de inte gör några 
systematiska användarundersökningar av de digitala tjänster som ingår i vårt urval. 
Det gäller Arbetsförmedlingen, Transportstyrelsen, Skatteverket, UHR och 
Kronofogdemyndigheten. Nämnda myndigheter anger i stället att de följer upp 
användarnas uppfattningar antingen genom de samtal som kommer in eller via de 
handläggare som har kundkontakt. Arbetsförmedlingens uppgifter om antalet 
samtal som handlar om frågor kopplade till tjänsten Skriv in dig är relativt 
oförändrade de senaste tre åren. UHR gör ingen systematisk uppföljning, men har 
gjort en så kallad Web Service Indexundersökning riktad till användare under 2021. 
Försäkringskassan är den enda myndighet i granskningen som ger användaren 
möjlighet att tycka till genom en länk i kvittensen efter att tjänsten använts. För 
tjänsterna ansök om föräldrapenning och ansök om sjukpenning har omkring hälften 
av användarna angivit en fyra eller femma på en femgradig skala på påståendet 
Jag är nöjd med tjänsten sedan början av 2021. Användarna är nöjdare med tjänsten 
ansök om tillfällig föräldrapenning (VAB), där andelen som har angett en fyra eller 
femma på samma påstående har varierat mellan 55 och 75 procent. Möjligheten att 
utvärdera i direkt anslutning till vissa förfaranden är ett av kraven som finns i den 
tidigare nämnda EU-förordningen om en gemensam digital ingång. Myndigheterna 
behöver alltså i år implementera denna funktion för många av tjänsterna. 
Trafikverket skickar ut ett mejl till samtliga som har bokat och genomfört prov hos 
dem där personerna får svara på frågor som handlar om att känna sig välkommen, 
vara välinformerad och få de bästa förutsättningarna att visa sina kunskaper. 
Uppföljningen genererar ungefär 80 000 svar per kategori (bokning av prov, 
genomförande av kunskapsprov och körprov) och år. Resultaten tyder på att 
användarna är nöjda med bokningsprocessen, men att det finns få lediga tider för 

prov drar ner betygen. CSN följer också upp kundernas synpunkter genom en 
enkät. Uppföljningen visar att mellan 77 och 92 procent av användarna under 2021 
och 2022 är nöjda (anger 6 eller högre på en 10-gradig skala) med CSN:s förmåga 
att göra det enkelt att ansöka. CSN:s app får dock lägre betyg, där 65 procent är 
nöjda jämfört med 90 procent som är nöjda med CSN:s tjänster via dator. 
Pensionsmyndigheten frågar ett urval av användarna om deras synpunkter. 
Pensionsmyndighetens NKI-mätning från 2021 visar att fler tycker att det är enkelt 
att fylla i den digitala tjänsten jämfört med den fysiska blanketten.55 
Polismyndigheten följer upp synpunkter från både de användare som fullföljt och 
de som har avbrutit tjänsten. Antalet respondenter skiljer sig åt mellan de digitala 
tjänsterna, och brukar ligga på omkring 500 per månad. I det förhållandevis lilla 
urvalet användare som har svarat är omdömena övervägande positiva. Detta ska 
dock ställas i kontrast mot Polismyndighetens internrevisions egna 
undersökningar som visar på brister och som vi skriver mer om i avsnitt 4.1.6.  
4.1.3  Användare med funktionsnedsättning ger goda betyg – 
men det finns också problem 
I en enkät som drygt 2 000 personer med funktionsnedsättning besvarat, anger en 
majoritet att de är positiva till tillgängligheten till myndigheters digitala tjänster 
som handlar om att anmäla eller ansöka om någonting.56 Enkäten har besvarats av 
deltagare ur Myndigheten för delaktighets undersökningspanel Rivkraft. Panelen är 
självrekryterad och är därmed inte representativ för vare sig personer med 
funktionsnedsättning i allmänhet eller för personer med en specifik 
funktionsnedsättning.57 Enkäten gav, utöver fasta svarsalternativ, även möjlighet för 
respondenterna att beskriva hur de upplevt tillgängligheten hos de digitala tjänster 
de använt 2021–2022. Även om dessa svar inte är att betrakta som representativa 
eller heltäckande kan de ändå ge en inblick i hur personer med 
funktionsnedsättning kan uppfatta de digitala tjänsternas tillgänglighet. 
Nära 60 procent av respondenterna har använt sig av en eller flera digitala tjänster 
för att göra en ansökan eller anmälan till en statlig myndighet under de senaste två 
åren. Diagram 1 visar hur respondenterna allmänt uppfattar tillgängligheten till 
statliga myndigheters digitala tjänster. Diagrammet visar att de flesta av de 
svarande uppfattar tillgängligheten till de digitala tjänsterna som god.  
 
55   NKI står för nöjdkund-index och är en metod för att mäta om användarens upplevelse av 
kundmötet har motsvarat förväntningarna. 
56   Myndigheten för delaktighet, Snabbrapport Rivkraft, 2022. 
57   Den undersökta gruppen består av 2 005 individer, varav en övervägande andel kvinnor. 
Personerna fick svara på frågor om digitala tjänster de använt under 2021 och 2022.  

Diagram 1 Hur tycker du att tillgängligheten är allmänt till statliga myndigheters 
digitala tjänster där man kan ansöka och anmäla ärenden?  
15 % 46 % 14 % 5 % 20 %
0 % 20 % 40 % 60 % 80 % 100 %
Mycket bra Ganska bra Ganska dålig Mycket dålig Vet ej 
Anm.: Antal respondenter: 1 986. 
Källa: Enkät till undersökningspanelen Rivkraft, november 2022. 
Bland de knappt 40 procent som inte använt någon digital tjänst är den vanligaste 
orsaken att personerna inte haft något behov av att använda en sådan tjänst 
(64 procent). Det är 16 procent som anger att de hellre vill möta eller ringa 
personen som ska hantera deras ärenden, medan 7 procent anger att de inte vet hur 
man gör eller att de försökt men tyckte det var för svårt att använda tjänsterna. 
Övriga 5 procent anger att de inte har tekniken som behövs för att använda de 
digitala tjänsterna. 
I de öppna svaren framkommer vissa återkommande problem. Dessa handlar 
bland annat om att det är svårt att hitta i de digitala tjänsterna, eller att det är svårt 
att förstå tjänsterna och informationen i dem. Respondenterna beskriver också 
svårigheter med bilagor, problem med att vänta i telefonköer och problem kopplade 
till Bankid. Vidare beskriver en del respondenter hinder och fördelar i 
tillgängligheten som de kopplar till sina specifika funktionsnedsättningar.  
Ett problem som respondenter beskriver handlar om att det är svårt att ta till sig 
tjänsterna visuellt. Vissa personer med synnedsättning beskriver svårigheter att se 
tjänsterna ordentligt. De uppfattar det till exempel som svårt att fylla i eller 
överblicka vissa tjänster när man behöver zooma, kontrasterna är svaga och liten 
text gör det svårt att läsa. Problem att använda sig av olika hjälpmedel så som 
talsyntes, skärmläsare och VoiceOver förekommer också. 
Ett annat problem handlar om att personer är rädda för att göra fel eller känner sig 
stressade och osäkra. Några av personerna med neuropsykiatrisk 
funktionsnedsättning (NPF) ger uttryck för problem när man blir stressad, att de 
uppfattar tjänsterna som röriga och att de känner en oro och osäkerhet inför om de 
använder tjänsterna på rätt sätt. I svaren är det också tydligt att vissa är hjälpta av 
att kontakten sker digitalt, medan andra har behov av att möta personer på 

myndigheterna i telefon eller fysiskt. En respondent med rörelsenedsättning 
skriver att möjligheten till digital kontakt för personen innebär “fullständig 
tillgänglighet”. En person med hörselnedsättning skriver att digital kontakt är bra 
eftersom det gör att personen slipper använda telefon.  
4.1.4  Myndighetsinterna begrepp gör tjänsterna svåra att förstå 
Vi har i granskningen anlitat Begripsam som låtit en panel av personer med egna 
erfarenheter av kognitiva svårigheter utvärdera fem av tjänsterna i granskningens 
urval.58 De tjänster som utvärderats är anmäl stöld hos Polismyndigheten, ansök om 
allmän pension hos Pensionsmyndigheten, anmäl att du blivit delgiven hos 
Kronofogdemyndigheten, ansök om körkortstillstånd hos Transportstyrelsen och 
ansök om studiemedel hos CSN. Arbetsförmedlingen har sedan tidigare anlitat 
Begripsam för utvärdering av tjänsten skriv in dig, och den rapporten har också 
analyserats i granskningen.  
Panelens synpunkter handlar ofta om att tjänsterna är utvecklade med 
utgångspunkt i myndighetens logik och inte i användarens förväntan. Till exempel 
är en återkommande synpunkt från panelen att det i tjänsterna finns begrepp som 
är svåra förstå. I flera fall är de hjälptexter som ska förklara begreppen långa och 
mer komplexa än själva begreppet. Dessa synpunkter kom upp när panelen 
utvärderade ansök om allmän pension och ansök om studiemedel. Vissa av tjänsterna 
saknar helt texter som förklarar svåra begrepp. Detta gäller tjänsten ansök som 
körkortstillstånd som främst består av en hälsodeklaration. Hälsodeklarationen 
innehåller flera medicinska begrepp som saknar förklaring i tjänsten, till exempel 
medvetandestörning, ofrivilliga ögonrörelser och dubbelseende. Panelen noterade 
också att tjänsten innehöll begrepp som inte längre används, som damp (numera 
används termen adhd) och psykisk utvecklingsstörning (numera används termen 
intellektuell funktionsnedsättning).  
Även Kronofogdemyndighetens delgivningstjänst innehåller många begrepp som 
ofta är av juridisk karaktär. Exempelvis är begrepp som föreläggande, vite, 
delgivning, ombud och mål svåra att förstå för många. I tjänsten används 
begreppen inte heller konsekvent, vilket gör det särskilt svårt, enligt panelen. 
Panelen var också osäker på i vilket steg man bekräftar att man tagit emot 
informationen och blivit delgiven, och om detta i sin tur innebär att man tar 
ställning till skulden. Panelen uppfattade det också som stressande att tjänsten 
instruerade att man skulle svara ”snarast”, utan en mer precis tidsram.  
 
58   Läs mer om metoden för utvärdering i bilaga 1. 

4.1.5  Flera steg utan möjlighet att spara gör tjänsten otillgänglig 
En återkommande synpunkt från Begripsam är att statliga digitala tjänster ofta 
innehåller fler steg än vad myndigheten initialt informerar om. Det innebär att 
användaren i förväg inte kan bedöma den kommande arbetsinsatsen, och därför 
inte kan avgöra om det är en bra tidpunkt att starta tjänsten eller om hen ska vänta 
tills det finns mer tid.59 När panelen har testat de digitala tjänsterna kommer de 
ofta till ett steg då de fastnar för att de behöver ha tillgång till uppgifter för att 
kunna fylla i tjänsten. I det fallet är det extra problematiskt om man inte kan spara 
under tiden man fyller i tjänsten.  
CSN:s digitala tjänst ansök om studiemedel är ett exempel på en tjänst som 
innehåller fler steg än vad som framgår. Det står att tjänsten ska innehålla nio steg, 
men panelen uppfattar att tjänsten består av betydligt fler steg. Från början finns 
det inte heller tydliga instruktioner om att användaren behöver ha tillgång till vissa 
uppgifter för att fylla i tjänsten. Det står att det går snabbare om man har det, men 
det står inte att detta är ett krav för att över huvud taget komma igenom tjänsten. 
Det skapar i detta fall problem att det inte går att spara under tiden man fyller i, och 
att detta inte heller framgår tydligt. Deltagarna i panelen var också överens om att 
de skulle behöva ta hjälp av någon för att kunna fylla i tjänsten.  
Panelen hade liknande synpunkter på Polismyndighetens tjänst anmäl cykelstöld 
och Transportstyrelsens tjänst ansök om körkortstillstånd. Inte heller i dessa tjänster 
går det att spara under tiden man fyller i. Pensionsmyndighetens tjänst ansök om 
allmän pension sparar ansökan under tiden användaren fyller i. Men här hade 
panelen synpunkter på att detta inte framgår tydligt. 
Begripsams utvärdering visade också att flera av de tjänster som utvärderas inte går 
att använda med tangentbordsnavigering i de vanligaste webbläsarna. De hade även 
synpunkter som handlade om dåliga kontraster, för liten textstorlek och avsaknad 
av uppläsningsfunktion. 
4.1.6  Polismyndighetens tjänst låter anmälaren brottsrubricera 
En utmaning med de digitala tjänsterna som Polismyndigheten själva nämnt är att 
de digitala tjänsterna tvingar anmälaren att brottsrubricera, vilket annars görs av 
den som tar emot anmälan om den till exempel sker över telefon. 
Polismyndigheten har under 2021 initierat en egen granskning av kvaliteten och 
effektiviteten i anmälningarna av fem brottstyper via telefon och e-anmälan till 
 
59   Begripsam, Samlade erfarenheter av tester av statliga e-tjänster och kognitiv tillgänglighet, 2022. 

Polismyndighetens kontaktcenter.60 Brottstyperna är kontokortsbedrägeri, 
skadegörelse, butiksstöld, förlustanmälan samt stöld, inbrott och inbrottsförsök. 
Som motiv anges att nationella kontaktenheten under en längre tid har 
uppmärksammats på att ett flertal av e-tjänsterna bedöms ha bristfällig kvalitet.61  
Polismyndigheten skriver att det verkar svårt för målsägare/anmälare att få med 
och/eller kunna beskriva förloppet på ett fullgott sätt. Polismyndigheten skriver att 
anledningen är att frågorna i den digitala tjänsten ställs på en alltför övergripande 
nivå.62 I granskningen om brottstypen annan stöld utan inbrott bedömdes nästan 
hälften av anmälningarna som kommit in digitalt ha anmälts som fel brott. Detta 
påverkade dock inte den slutliga ärendekvaliteten eftersom Polismyndighetens 
kontaktcenter kodar om brotten vid inläsning. Dock går det att ifrågasätta vilken 
tidsvinst de digitala tjänsterna leder till när kompletteringar ofta måste ske i 
efterhand. Polismyndigheten skriver också att det verkar vara svårt för allmänheten 
att förstå skillnaden mellan stöld och bedrägeri.63 För brottstypen bedrägerier 
skriver Polismyndigheten att 59 procent av de digitala anmälningar som granskats 
har krävt kompletteringar genom att en operatör på Polismyndighetens 
kontaktcenter har kontaktat anmälaren. För kontokortsbedrägerier som anmälts 
digitalt har nästan hälften av anmälningarna kommit in som fel typ av bedrägeri 
eller som helt fel brott.  
Begripsams panel hade flera invändningar mot Polismyndighetens digitala tjänst 
för att ta emot anmälningar. Bland annat måste anmälaren ha en e-postadress för 
att kunna använda tjänsten, vilket innebär att tjänsten stänger ute de som inte har 
det. Panelen testade att anmäla en cykelstöld, men hamnade då på en allmän sida 
för stöld trots att de gått in via en länk som specifikt angav brottet cykelstöld. Detta 
ledde till förvirring och panelen tolkade det som att tjänsten inte var helt 
genomarbetad. Det går inte heller att bifoga bilder eller filmer till sin anmälan, 
vilket är efterfrågat av många användare (och vilket kanske skulle underlätta 
Polismyndighetens bevisinsamling).64 
 
60   Se även RiR 2023:2 Polisens hantering av mängdbrott – en verksamhet vars förmåga behöver 
förstärkas. 
61   Bl.a. Polismyndigheten, Kvalitets- och effektivitetsgranskning anmälan av skadegörelse via telefon 
och e-anmälan till PKC, 2021. 
62   Polismyndigheten, Kvalitets- och effektivitetsgranskning anmälan av skadegörelse via telefon och 
e-anmälan till PKC, 2021. 
63   Polismyndigheten, Kvalitets- och effektivitetsgranskning anmälan av skadegörelse via telefon och 
e-anmälan till PKC, 2021. 
64   Polismyndigheten, Utvärdering av e-tjänster, rapporter för februari t.o.m. september.  

4.1.7  De flesta digitala tjänster finns bara på svenska 
En grupp som har begränsad möjlighet att använda de digitala tjänsterna är de som 
inte behärskar svenska. Det beror på att de allra flesta av myndigheternas digitala 
tjänster i dag bara finns på svenska. Det saknas uppgifter på hur många som inte 
kan läsa eller skriva svenska i Sverige och vi kan därför inte uppskatta hur många 
användare som berörs.65 Enligt de servicehandläggare vid Statens servicecenter som 
vi har intervjuat är bristande kunskap i svenska en vanlig anledning till att personer 
besöker servicekontoren för att få hjälp. Önskan om att kunna utföra tjänsten på 
annat språk än svenska förekommer också i de synpunkter från användare som vi 
har fått ta del av.66 
Det finns inte något formellt krav på att myndigheterna ska översätta sina tjänster 
till engelska, men att tjänsterna inte är översatta gör att många behöver hjälp från 
någon som behärskar språket. Detta leder till att denna grupp ställs utanför den 
digitala service som myndigheterna erbjuder. Detta innebär även att 
myndigheterna i sina digitala tjänster inte lämnar denna grupp sådan hjälp att de 
kan ta tillvara sina intressen, vilket förvaltningslagen kräver.  
Vi noterar att de flesta digitala tjänster som får anses vara grundläggande saknar 
översättning. Det gäller till exempel Skatteverkets digitala deklarationstjänst, 
anmäla ny adress eller skriva in sig hos Arbetsförmedlingen. Vi ser också att vissa 
tjänster där en betydande del av målgruppen kan antas tala andra språk än svenska 
inte heller är översatta. Det gäller de tjänster som man kan använda när man är ny i 
Sverige, till exempel att bli inskriven i Försäkringskassan, vilket man behöver bli 
innan man har rätt att söka stöd.  
Språklagen (2009:600) innehåller bestämmelser om det allmännas ansvar för att 
den enskilde ges tillgång till språk samt om språkanvändning i offentlig verksamhet.67 
Lagen anger att språket i domstolar, förvaltningsmyndigheter och andra organ som 
fullgör uppgifter i offentlig verksamhet är svenska. Förvaltningslagen (2017:900) 
reglerar förvaltningsverksamhet och anger att en myndighet ska använda tolk och 
se till att översätta handlingar om det behövs för att den enskilde ska kunna ta till 
vara sin rätt när myndigheten har kontakt med någon som inte behärskar 
svenska.68 Det är dock inte tydligt hur långt det här kravet sträcker sig.  
 
65   Det har funnits stor försiktighet kring att ta fram språkstatistik i Sverige, med hänvisning till 
den personliga integriteten.  
66   Bl.a. Polismyndigheten, Utvärdering av e-tjänster, 2021; CSN, Kundernas upplevelse av ansökan 
om studiemedel, 2022. 
67   10–12 §§. 
68   13 §. 

För de tjänster som omfattas av EU-förordningen om en gemensam digital ingång 
ska anvisningar om hur man utför förfarandena finnas på engelska senast den 
12 december 2023. Diggs tolkning av förordningen är att användaren behöver få 
tillräckligt med anvisningar för att kunna genomföra tjänsten. Det kan med andra 
ord räcka med en lathund eller liknande som ger användaren information om 
vilken information som ska ges i respektive fält. Detta alternativ är dock mindre 
optimalt i jämförelse med en översättning direkt i tjänsten, enligt Digg.69  
4.2  Den digitala servicen är av varierande kvalitet 
I det här avsnittet beskriver vi våra iakttagelser kring vilken service som finns i de 
digitala tjänster som ingår i granskningens urval. Myndigheterna har kommit olika 
långt i att utveckla olika funktioner som förbättrar servicen. Myndigheterna är även 
långt ifrån ambitionen om en uppgift en gång. Bedömningsgrunden är att 
myndigheternas digitala tjänster bör vara personligt anpassade och samordnade så 
att användaren bara behöver lämna en uppgift en gång. 
4.2.1  Myndigheterna är långt ifrån ambitionen att efterfråga en 
uppgift högst en gång från användarna  
Utformningen av de tjänster som ingår i granskningens urval tyder på att 
myndigheterna är långt ifrån ambitionen att efterfråga en uppgift högst en gång. 
Detta trots att det finns flera fördelar med att använda förifyllda uppgifter i de 
digitala tjänsterna. Det bidrar till färre fel, förenklar för användare och myndigheter 
samt kan effektivisera handläggningsprocessen. Begripsam tar även upp detta som 
någonting som skulle påverka tillgängligheten positivt. 
För de digitala tjänster som ingår i granskningens urval är det nästan bara 
uppgifter från folkbokföringen som finns förifyllda. I många fall har 
myndigheterna tillgång till andra myndigheters register, men dessa används endast 
för att kontrollera uppgifter i efterhand och finns inte i tjänsten. Ett exempel är att 
Försäkringskassan gör en kontroll i efterhand av bostadsbidraget för att se om de 
uppgifter den sökande angav stämde. Det påverkar om den som tagit emot 
bostadsbidraget blir betalningsskyldig eller ska få en tilläggsutbetalning. Ett annat 
exempel är Kronofogdemyndigheten som i efterhand kontrollerar mot 
fordonsregistret som Transportstyrelsen ansvarar för. 
Vissa livshändelser kräver att man vänder sig till fler än en myndighet. Till exempel 
behöver man både vända sig till Transportstyrelsen och Trafikverket, när man ska 
 
69   Mejl från företrädare för Digg 2023-03-02. 

ta körkort. När man blir förälder behöver man bland annat kontakta Skatteverket 
och Försäkringskassan. I vår genomgång av de digitala tjänsterna har vi sett att det 
förekommer att myndigheterna länkar till andra myndigheters digitala tjänster, när 
det är relevant. Men det saknas i de flesta fall en samlad plats där man kan få 
information om vilka myndigheter som ska kontaktas och i vilken ordning, vid en 
viss livshändelse. 
Vi har i granskningen sett att det finns en rad olika myndighetsgemensamma så 
kallade portaler, där myndigheterna strävar efter att organisera sig utifrån ett 
livshändelseperspektiv. Det är också utifrån detta perspektiv som eSam arbetar, och 
regeringen har tidigare uttryckt en tydlig ambition om att myndigheterna ska 
utveckla gemensamma tjänster.70 Denna ambition har dock enligt vår bedömning 
tonats ned sedan dess. Även om det i dag finns ett par sådana här 
myndighetsgemensamma portaler riktade till privatpersoner, framstår utbudet som 
fragmentiserat och portalerna står sig inte alltid över tid.  
Tidigare hade Trafikverket och Transportstyrelsen en gemensam portal med 
digitala tjänster för personer som skulle ta körkort, körkortsportalen.se. Portalen 
startade som ett samarbete mellan dåvarande Vägverket och länsstyrelserna 2007 
men avvecklades 2016 då den förvaltades gemensamt av Transportstyrelsen och 
Trafikverket. Vi har tidigare i rapporten nämnt efterlevandeguiden.se, men det 
finns även en portal för den som vill arbeta i Sverige, samt Svenska institutets 
studyinsweden.se som ska marknadsföra Sverige som studienation. Detta kan 
jämföras med våra nordiska grannländer som har eller håller på att utveckla 
webbsidor som samlar statens digitala tjänster riktade till privatpersoner.71  
4.2.2  Myndigheterna har kommit olika långt i att utveckla 
funktioner och anpassa tjänsterna efter användaren  
Myndigheternas digitala tjänster är olika långt utvecklade vad gäller antal 
funktioner och i vilken grad de är anpassade till användaren. Servicehandläggare 
vid Statens servicecenter uppger att många av deras besökare efterfrågar 
möjligheten att få insyn i sitt ärende. Servicehandläggarna som vi har intervjuat 
anser att det i denna del finns stor utvecklingspotential, eftersom möjligheten till 
insyn i dag är begränsad genom myndigheternas digitala tjänster.72  
 
70   Näringsdepartementet, Med medborgaren i centrum – regeringens strategi för en digitalt 
samverkande statsförvaltning, 2012. 
71   Se borger.dk, suomi.fi och norge.no. 
72   Samtal med servicehandläggare 2022-09-21 och 2022-09-27. 

Samtliga myndigheter som ingår i granskningen erbjuder möjlighet att logga in 
och landa på en personligt anpassad sida, med Polismyndigheten som enda 
undantag. Men man kan i olika grad följa sitt ärende i inloggat läge i 
myndigheternas olika versioner. De allra flesta myndigheter informerar bara om 
basala steg i handläggningsprocessen, såsom att ansökan är mottagen. Den som 
enligt vår bedömning har kommit längst är Försäkringskassan, som i en tjänst har 
provat att lägga till information om olika steg i handläggningsprocessen. Det gäller 
ansök om graviditetspenning och i tjänsten går det i dag att bland annat få insyn i när 
Försäkringskassan har påbörjat handläggningen.73 Detta är det enda exemplet vi 
funnit där användaren kan följa ärendets gång utöver de mest basala stegen.  
4.2.3  Ett fåtal tjänster möjliggör interaktion  
Ett fåtal myndigheter i granskningen har möjliggjort interaktion mellan användare 
och myndighet direkt i de digitala tjänsterna. Pensionsmyndigheten och 
Försäkringskassan utgör undantag och har en funktion som innebär att en 
handläggare kan spegla den skärm som användaren ser och på så vis lättare hjälpa 
till.74 Men de flesta myndigheter i granskningen saknar denna funktion, och de 
flesta saknar dessutom chattfunktion. Det gäller CSN, Trafikverket, 
Transportstyrelsen, UHR, Kronofogdemyndigheten och Polismyndigheten. Några 
få myndigheter har möjliggjort chatt i inloggat läge, nämligen Försäkringskassan, 
Skatteverket och Arbetsförmedlingen. Genom att chatta i inloggat läge får 
användaren snabbare hjälp och behöver inte redogöra för bakgrunden i sitt ärende. 
Vi har i granskningen även funnit att myndigheterna i olika utsträckning gör det 
enkelt för användaren att lämna synpunkter på tjänsten. Den vanligaste lösningen 
är att det finns ett formulär på webbsidan där man kan fylla i synpunkter om bland 
annat den digitala tjänsten. I många fall finns detta formulär inte direkt i den 
digitala tjänsten, utan behöver sökas fram på webbsidan. I de flesta fall finns det 
inte heller någon upplysning inom ramen för den digitala tjänsten var sådana 
synpunkter ska lämnas. Endast i två fall av de tio vi undersökt ser vi att det finns 
möjlighet att lämna förbättringsförslag direkt i anslutning till den digitala tjänsten. 
Vi skriver mer om användares möjlighet till utvärdering i 4.1.2.  
4.2.4  De flesta tjänster kan användas med Bankid 
De flesta tjänster i vårt urval har implementerat Bankid som möjlig e-legitimation. 
Att vissa tjänster genomförs efter inloggning med e-legitimation innebär att 
 
73   Samtal med företrädare för Försäkringskassan 2022-10-03. 
74   Försäkringskassan kommer dock behöva upphandla en ny sådan här lösning. 

tjänsten kan skräddarsys för användaren. Men det innebär också att den som inte 
har e-legitimation inte har tillgång till tjänsten. Bara Skatteverket erbjuder 
inloggning med samtliga av staten godkända e-legitimationer. När myndigheterna 
ger användaren ett begränsat val av e-legitimationer, innebär det i praktiken att 
myndigheten bestämmer vilken legitimation användaren måste ha.  
Samtliga granskade digitala tjänster som erbjuder inloggning använder Bankid, 
med UHR som undantag. Bankid är den i särklass mest använda e-legitimationen 
i Sverige, men det finns flera alternativ till Bankid som är godkända utifrån 
Tillitsramverket för Svensk e-legitimation.75  
Diagram 2 Andel myndigheter som erbjuder olika typer av inloggning 
BankID
Foreign ID
Freja eID
Användarnamn/
personlig kod
Telia e-legitimation
AB Svenska Pass
0 % 20 % 40 % 60 % 80 % 100 %
Anm.: Antal myndigheter: 10. 
Källa: Egen genomgång av myndigheternas digitala tjänster. 
Hälften av myndigheterna är anslutna till Sweden Connect, vilket är den svenska 
eIDAS-noden. När en användare med utländsk e-legitimation använder Sweden 
Connect hamnar hen i ett väntrum. Eftersom den utländska e-legitimationen 
erkänns i väntrummet, uppfylls eIDAS-förordningen. Men det går inte att i nästa 
steg använda tjänsterna, eftersom de kräver svenskt personnummer eller styrkt 
samordningsnummer. 
 
75   Internetstiftelsen, Svenskarna och internet, 2022. 

Polismyndigheten saknar möjlighet för användare att logga in för att få personligt 
anpassad information. Det innebär också att användare inte kan logga in och 
komplettera sina anmälningar eller ansökningar i efterhand. Polismyndigheten 
arbetar med att utveckla Mina sidor, men det är ännu inte klart när denna funktion 
blir färdig.76 Det pågår även ett arbete med att utreda möjligheten att hantera 
anonym digital anmälan, som inte skulle kräva inloggning.77 Man kan inte heller i 
nuläget logga in med e-legitimation i UHR:s tjänst. En ny användare får i stället en 
personlig kod hemskickad per post när hen vill registrera sig. Företrädare för UHR 
uppger att de kommer att införa Bankid, Freja id+ och eIDAS i november 2023.  
 
76   Möte med företrädare för Polismyndigheten 2022-10-06. 
77   Mejl från företrädare för Polismyndigheten 2023-03-02. 

5  Myndigheternas arbete med att utveckla 
tjänster 
I detta kapitel svarar vi på frågan om myndigheternas arbete med att utveckla 
digitala tjänster varit effektivt. Betydande resurser läggs på att utveckla 
myndigheternas digitala tjänster och det sker organisatoriskt ofta inom ramen för 
särskilda utvecklingsteam. Vi bedömer att myndigheterna inte arbetar med 
användarinvolvering i tillräcklig omfattning. Vi ser även brister vad gäller 
myndigheternas användning av kostnadsnyttoanalyser.  
5.1  Myndigheterna lägger olika mycket resurser på 
utveckling av de digitala tjänsterna 
I stort sett samtliga tio myndigheter som vi granskat uppger att arbetet med 
utveckling av digitala tjänster är organiserat i utvecklingsteam som leds av en 
produktansvarig. Dessa team kallas ibland även leveransteam. Teamen har ansvar 
för att utveckla digital service och informationsgivning kopplad till tjänsterna. 
Utvecklingsteamen kan i sin tur vara inrymda i olika enheter eller avdelningar. 
Det ser olika ut i myndigheterna, men i merparten av de myndigheter vi granskat 
tillhör utvecklingsteamen inte myndighetens it-avdelning.  
Utvecklingsteamen behöver inte nödvändigtvis bara arbeta med att utveckla nya 
tjänster, de kan också arbeta med utveckling inom ramen för en löpande 
förvaltning av redan etablerade digitala tjänster. Teamen kan också ha i uppdrag att 
utveckla tjänster som exempelvis utvecklar intern digitalisering eller renodlad 
informationsgivning på myndighetens webbsida. 
Vi har ställt frågor till de tio myndigheterna kring resurserna för att arbeta med att 
utveckla digitala tjänster. Det visar sig då att det har varit mer eller mindre svårt för 
myndigheterna att skilja ut resurser för att utveckla digitala tjänster gentemot 
allmänheten mot alla andra utvecklingsinsatser. Här presenteras myndigheternas 
försök att uppskatta hur många som i huvudsak arbetar med att förvalta och 
utveckla digitala tjänster gentemot allmänheten (privatpersoner och företag): 

Tabell 2 Uppskattat antal utvecklingsteam och årsarbetskrafter, inklusive konsulter, 
som arbetar med att förvalta och utveckla digitala tjänster gentemot allmänheten. 
Myndighet  Team  Årsarbetskrafter 
Arbetsförmedlingen  19*  190* 
CSN  7  20 
Försäkringskassan  11  117 
Kronofogdemyndigheten  3  30 
Pensionsmyndigheten  2  40 
Polismyndigheten   3  38 
Skatteverket  104**  1140** 
Trafikverket  20  70 
Transportstyrelsen  30  270 
UHR  2  11–12 
Anm.: * Arbetsförmedlingen har uppgett en siffra som omfattar utveckling och förvaltning av 
samtliga digitala tjänster, digitala självservicetjänster, för alla kundmöten samt digitala 
tjänster för fristående aktörer. ** Skatteverket har uppgett en siffra som omfattar alla team 
och individer som arbetar med att utveckla och förvalta Skatteverkets kundmöte. Dessa 
personer arbetar också med andra uppgifter som inte rör kundmötet, och Skatteverket uppger 
att självbetjäningstjänster är en liten del av deras arbete. 
Källa: Skriftliga svar från myndigheterna på Riksrevisionens förfrågan. 
Den övervägande andelen av alla som arbetar med att utveckla digitala tjänster är 
anställda internt inom myndigheten. Försäkringskassan uppger dock att knappt en 
tredjedel av de som arbetar med utvecklingen av digitala tjänster är konsulter. 
Transportstyrelsen uppger att ett fåtal av deras utvecklingsteam består av enbart 
konsulter och ytterligare några team av en blandning mellan internt anställda och 
konsulter. Kronofogdemyndigheten har en speciell situation där två av deras tre 
utvecklingsteam är anställda på Försäkringskassan. Detta regleras i ett särskilt 
samverkansavtal mellan de två myndigheterna. 
Resursåtgången för att utveckla de digitala tjänsterna kan ställas i relation till de 
resurser myndigheterna lägger på att utveckla verksamhet med it-inslag. 
Myndigheterna lägger i dag omfattande resurser på att utveckla verksamheter med 
it-inslag. Ett exempel är Försäkringskassan, som år 2021 använde 618 miljoner 
kronor och 923 000 timmar på utveckling med it-inslag. Denna resursåtgång 
inbegriper då även investeringar och utveckling av nya it-system som ersätter 
föråldrade it-system med underliggande tekniska plattformar, alltså ett 
verksamhetsområde som är betydligt bredare än att utveckla digitala tjänster 

gentemot allmänheten. Försäkringskassan är också i sin tur en myndighet med en 
mycket stor it-avdelning, totalt ca 1 200 anställda. Detta kan jämföras med 
myndighetens ca 14 100 anställda totalt (ca 12 600 årsarbetskrafter).78  
5.2  Myndigheterna involverar inte användarna tillräckligt 
Att undersöka kvaliteten på de digitala tjänsterna från användarens perspektiv är ett 
viktigt arbete för myndigheterna. Detta arbete pågår kontinuerligt. Samtidigt visar 
vår analys i kapitel 4 att det fortfarande finns brister i användbarhet och 
tillgänglighet i de digitala tjänsterna. Enligt vår bedömning beror detta på att 
myndigheterna i otillräcklig omfattning arbetar med användarinvolvering.  
5.2.1  Myndigheternas arbete med användarinvolvering varierar  
De tio myndigheter vi granskar uppger genomgående att de på olika sätt och i olika 
grad arbetar med att ta hänsyn till användarnas synpunkter på de digitala 
tjänsterna. Men bara ett fåtal av myndigheterna arbetar med användarinvolvering 
på ett systematiskt sätt. En möjlighet som alla utnyttjar är att beakta de synpunkter 
på de digitala tjänsterna som framförs av användare på respektive myndighets 
webbsida (läs mer i avsnitt 4.1.2). 
Flera av myndigheterna uppger att man hittills har använt sig av användarinvolvering 
i begränsad omfattning. Trafikverket har nyttjat användartester vid framtagandet av 
bokningstjänsten för körkortsprov, men inte vid utvecklingen av andra digitala 
tjänster. Transportstyrelsen säger att privatpersoner sällan involveras för att testa de 
digitala tjänsterna i upprättande och i förbättringar, men att man nu arbetar med 
att bygga upp rutiner som ska säkerställa användarinvolvering. CSN uppger att när 
tjänster har tagits fram har användare involverats i koncept- och i prototypstadiet, 
men inte i senare utvecklingsfas. CSN säger sig dock ha för avsikt att framöver 
involvera användare i ytterligare skeden vid utveckling av tjänster. 
Några myndigheter uppger att de ibland gör användartester. UHR uppger 
exempelvis att användartester används vid behov för antagning.se. Till exempel 
görs det tester vid utveckling av nya eller större funktioner på webbplatsen. 
Polismyndigheten uppger att it-avdelningen ibland använder sig av fokusgrupper. 
Sådan användarinvolvering kan ske både vid nyutveckling och vid löpande 
förbättringar.  
Kronofogdemyndigheten säger sig ha en stark ambition att få en högre grad av 
användarinvolvering än vad som finns i dag. Myndigheten upplever dock flera 
 
78   Försäkringskassan, Årsredovisning 2021, 2022. 

svårigheter med användartester. För det första är det svårt att få kunder att delta i 
användartester på grund av det stigma som finns kring att ha kontakt med 
Kronofogdemyndigheten. För det andra anser myndigheten att EU:s 
dataskyddsförordning (GDPR) förhindrar att man sparar kontaktuppgifter till 
kunder för utvecklingssyfte. Kronofogdemyndigheten har därför använt externa 
experter som testare.  
Skatteverket uppger att man i vissa fall använt sig av användartester vid lansering 
av digitala tjänster. I andra fall har man låtit experter testa tjänsterna innan 
lansering. Den av privatpersoner mest använda digitala självbetjäningstjänsten hos 
Skatteverket, den digitala inkomstdeklarationen, byggdes redan kring 
millennieskiftet och utifrån den design och de rutiner för användarinvolvering som 
gällde då. Tjänsten är med digitala mått ”ålderstigen”, men har anpassats i viss 
mån under åren. Skatteverket uppger att interna och externa fokusgrupper 
bestående av personer med olika funktionsvariationer har testat tjänsterna. 
Det finns också myndigheter som uppger att de arbetar aktivt med 
användarinvolvering vid utvecklandet av nya digitala tjänster. Ett exempel är 
Arbetsförmedlingen som genomför användartester både när nya tjänster och ny 
funktionalitet utvecklas samt vid löpande förbättringar. Det finns även en handbok 
för dessa processer som ska följas. Försäkringskassan uppger att de gör tester både 
löpande och vid utvecklingen av nya digitala tjänster. Pensionsmyndigheten arbetar 
löpande med användartester och fokusgrupper inför omarbetningar och 
förändringar av digitala tjänster. 
5.2.2  Bara vissa myndigheter låter personer med 
funktionsnedsättning testa tjänsterna  
I granskningen har det framkommit att inte alla aktuella myndigheter utnyttjar 
möjligheten att låta personer med funktionsnedsättning testa tjänsterna. I många 
fall har denna typ av användartester bara använts sporadiskt. Det kan ställas mot de 
brister i tillgänglighet och användbarhet som vi beskriver i kapitel 4. Det bör även 
ses i ljuset av resultatet av Diggs tillsyn enligt DOS-lagen. I Diggs tillsyn blir 
nästintill ingen av de webbsidor som granskas godkända. De vanligaste bristerna 
har varit återkommande under de två tillsynsperioderna, enligt Digg.79  
Några myndigheter tycks ha ett mer systematiskt arbete. Det gäller Försäkringskassan, 
Skatteverket och Arbetsförmedlingen. Försäkringskassan har under flera år haft 
samarbete med Begripsams användarnätverk som består av användare som själva 
 
79   Digg, ”Diggs tillsyn visar att samma tillgänglighetsbrister återkommer”, hämtad 2022-11-14.  

har kognitiva funktionsnedsättningar. De har granskat sjukpenningtjänsten och 
underhållsbidrag för att se hur dessa tjänsters digitala design fungerar för de här 
användargrupperna. Det finns dock ett flertal andra digitala tjänster som Försäkringskassan tillhandahåller som inte testats av personer med funktionsnedsättning.  
Skatteverket uppger att man alltid har ambitionen att testa tjänster innan lansering. 
Det sker bland annat genom användartester på aktuell målgrupp. I vissa fall 
lanseras tjänster utan att användartester genomförs. Då är ambitionen att det 
genomförs utvärderingar med intern kompetens. Arbetsförmedlingen har utnyttjat 
Begripsam för att utveckla tillgänglighet och inkludering. Arbetsförmedlingen har 
även kopierat Skatteverkets arbete med att ta fram en intern referensgrupp med 
anställda som har funktionsnedsättningar och som involveras för att testa tillgänglighet. 
Några myndigheter uppger att de vid något tillfälle har testat sina tjänster på 
användare med behov av särskilt stöd. CSN svarar att de tjänster som är utvecklade 
i gammal teknik inte är tillgänglighetsanpassade. Nya tjänster tas fram i enlighet 
med framtagna riktlinjer, men testas inte på användare med behov av särskilt stöd. 
CSN har vid något tillfälle låtit en extern aktör testa tjänsternas tillgänglighet med 
hjälpmedel som ofta används av människor med synnedsättning. 
Transportstyrelsen uppger att tester för användare med behov av särskilt stöd har 
genomförts i liten omfattning. Polismyndighetens svarar att myndighetens 
e-tjänster har granskats av externa specialister utifrån tillgänglighetsperspektivet.  
Trafikverket uppger att de använt användartester, men att det inte tagits särskild 
hänsyn till tillgänglighetsaspekten för exempelvis kunder med kognitiva 
funktionsnedsättningar. Pensionsmyndigheten uppger att de lät externa 
leverantörer testa alla digitala tjänster när de fördes över från en gammal plattform 
till en ny. Det var ett projekt som pågick åren 2014–2019.  
Kronofogdemyndigheten har inte låtit kunder eller direkta användare med behov av 
särskilt stöd testa myndighetens tjänster. Detta är till stor del kopplat till ovan 
nämnda svårighet som myndigheten har med att hitta och dokumentera användare 
som är villiga att delta i användartester. Myndigheten har i stället valt att låta 
externa testare särskilt specialiserade på tillgänglighet testa varje ny digital tjänst. 
UHR har inte testat antagning.se på användare med behov av särskilt stöd.  
5.2.3  Interna tillgänglighetsexperter finns på några myndigheter 
I granskningen har det framkommit att några myndigheter har interna 
tillgänglighetsfunktioner. Ett exempel är Arbetsförmedlingen där det till exempel 
finns interna tillgänglighetscoacher och experter som arbetar med undertexter, 
syntolkning och tillgänglighetsanpassning av dokument. Det finns även en så 

kallad chief accessibility officer som samordnar frågor kring digital tillgänglighet 
och inkludering. Ytterligare ett exempel är Försäkringskassan där det finns en 
stödfunktion i form av Strategiskt forum för digital tillgänglighet och inkluderande 
design. Försäkringskassan har även en intern expert som arbetar strategiskt med 
inkluderande design. 
På Pensionsmyndighetens kommunikationsavdelning finns ägare och ansvarig för 
arbetet med digital tillgänglighet. Inom myndigheten finns också så kallade 
superanvändare som arbetar med digital tillgänglighet. På varje avdelning finns 
även samordnare som är ansvarig för koordinering av digitala tillgänglighetsfrågor. 
På Skatteverket är det kundmötesavdelningen som har ansvar på området digital 
tillgänglighet. Frågorna hanteras av ett centralt uxteam på avdelningens 
tjänsteutvecklingsenhet.  
På några myndigheter ligger ansvaret på en viss enhet, men inte på en särskilt 
utpekad person. Det kan till exempel, som på Transportstyrelsen, betyda att 
kommunikationsavdelningen ansvarar för att ge råd och stöd till övriga 
avdelningar. På CSN är det enheten för verksamhetsstöd som ger stöd och råd. 
Några myndigheter uppger att ansvaret i stället ligger på samtliga medlemmar i de 
team som arbetar med att utveckla de digitala tjänsterna. Det gäller 
Kronofogdemyndigheten, Polismyndigheten och UHR. Trafikverket uppger att det 
saknas en gemensam modell på myndigheten, men att de genomförde en tillfällig 
kompetenssatsning för att säkerställa att tillgänglighetslagstiftningen efterlevs.  
5.3  Flera utmaningar i informationsutbytet mellan 
myndigheter  
I kapitel 4 konstaterar vi att myndigheterna är långt ifrån ambitionen om att en 
användare bara ska behöva lämna en uppgift en gång. Arbetet med att utveckla 
digitala tjänster innebär inte bara ett arbete inom en myndighet utan också 
samverkan mellan flera myndigheter. Det kan handla om informationsutbyte i 
löpande drift, men är också ett utvecklingsarbete för att underlätta sådant 
informationsutbyte. Den sammantagna bilden är att informationsutbytet försvåras 
av regelverket, men också att en hel del arbete i myndigheterna inte har hunnits 
med ännu.  
5.3.1  Utbyte av uppgifter mellan myndigheter är inte helt enkelt 
En myndighet ska inom sitt verksamhetsområde samverka med andra myndigheter 
och i rimlig utsträckning hjälpa den enskilde genom att själv inhämta upplysningar 

eller yttranden från andra myndigheter.80 En viktig del i samverkan är utbyte av 
uppgifter mellan myndigheterna och även mellan olika verksamhetsgrenar inom 
en myndighet.81 
Utbyte av uppgifter mellan myndigheter kan inte ske helt fritt.82 Det beror på att 
sekretessen även gäller mellan myndigheter och mellan självständiga 
verksamhetsgrenar inom en myndighet.83 För att myndigheter ska kunna utföra 
sina uppgifter måste de ibland få tillgång även till sekretessbelagd information hos 
andra myndigheter. Därför finns det sekretessbrytande bestämmelser. Dessa 
bestämmelser finns i 10 kap. offentlighets- och sekretesslagen (2009:400). Som 
huvudregel gäller också att ett utlämnande ska föregås av en begäran om 
utlämnande av en eller flera uppgifter. 
En myndighet ska i en sådan situation på begäran av en annan myndighet lämna ut 
uppgifter som den förfogar över om inte uppgiften är sekretessbelagd eller det 
skulle hindra arbetets behöriga gång.84 Det går därför med nuvarande lagstiftning 
inte att enkelt erhålla information från andra myndigheter i de digitala tjänsterna. 
5.3.2  Folkbokföringsuppgifter används av många myndigheter 
Som vi beskriver i avsnitt 4.2.1 är det främst folkbokföringsuppgifter som finns 
förifyllda i de digitala tjänsterna. Folkbokföring är registrering av grundläggande 
personuppgifter såsom födelsedatum eller ålder, födelseort, kön, make/maka, barn 
och bostadsadress om de individer som utgör landets befolkning. Skatteverket 
ansvarar för folkbokföringsregistret i Sverige. Uppgifterna som registreras i 
folkbokföringen är som huvudregel offentliga, men undantag i form av sekretess 
kan råda för enskilda personer.  
En myndighet får ha så kallad direktåtkomst till uppgift om person- eller 
samordningsnummer, namn, adress, folkbokföringsfastighet, lägenhetsnummer, 
distrikt och folkbokföringsort samt avregistrering från folkbokföringen. En 
myndighet får – med vissa undantag – även ha direktåtkomst till andra uppgifter i 
databasen om myndigheten behöver uppgifterna för att fullgöra sitt uppdrag och 
får behandla dem. I granskningen framkommer att många myndigheter använder 
data från folkbokföringen i sina digitala tjänster och att det sannolikt också är den 
typ av information som oftast förs över mellan myndigheter. I granskningen har 
 
80   8 § förvaltningslagen. 
81   Prop. 1979/80:2 Del A, s. 89. 
82   Se bland annat SOU 2010:29. 
83   8 kap. 1–2 §§ offentlighets- och sekretesslagen (2009:400). 
84   6 kap. 5 § offentlighets- och sekretesslagen. 

det inte framkommit att det skulle finnas några större problem specifikt kopplade 
till överföring av folkbokföringsuppgifter. Det bör dock noteras att möjligheten att 
använda samordningsnummer och ändringsavisera dessa är begränsad hos flera 
myndigheter, särskilt Försäkringskassan. 
5.3.3  Informationsöverföring utförs ofta manuellt och tar tid 
När myndigheter tillhandahåller digitala tjänster behöver uppgifter ofta inhämtas 
från andra myndigheter. Till följd av ovan nämnda regelverk och andra 
förhållanden får detta arbete ofta ske på ett manuellt och omständligt sätt.  
Ett exempel är CSN som i sitt arbete med att kontrollera och söka adressuppgifter 
till personer som är bosatta utomlands behöver hämta uppgifter från passregistret 
via Polismyndigheten. Hanteringen är i dag manuell och CSN skickar en lista med 
personnummer med e-post till Polismyndigheten som i sin tur återkopplar via 
e-post. En möjlighet att inhämta uppgifter elektroniskt hade underlättat för både 
CSN och Polismyndigheten. 
Ett annat exempel är Försäkringskassan som enligt bestämmelserna i 
socialförsäkringsbalken (SFB) har en långtgående rätt att begära uppgifter från 
andra parter och ta emot uppgifterna digitalt.85 Vissa myndigheter har också rätt att 
skicka uppgifterna till Försäkringskassan digitalt.86 Men för att kunna begära 
uppgifterna behöver Försäkringskassan oftast skicka ett personnummer till den 
andra parten – och rätten att göra detta är reglerad i Förordning (2003:766) om 
behandling av personuppgifter inom socialförsäkringens administration. Detta 
begränsar Försäkringskassans möjlighet till informationsutbyte, särskilt som det 
enbart är för vissa uppräknade förmåner som Försäkringskassan kan begära 
månadsvisa inkomstuppgifter från Skatteverket.  
Ett tredje exempel är Pensionsmyndigheten som när det gäller tjänsten söka allmän 
pension inte får ta emot uppgifter elektroniskt om utländska pensioner från 
Skatteverket i de fall de är skattepliktiga i Sverige. Enligt Pensionsmyndigheten 
skulle handläggningen för denna tjänst både kunna förkortas och 
felutbetalningarna minskas om de fick tillgång till dessa uppgifter elektroniskt. 
Detsamma gäller handläggningen av bostadstillägg och efterlevandepension.87 
 
85   Se 110 kap. 31 § socialförsäkringsbalken. 
86   Se 110 kap. 31 § socialförsäkringsbalken, 2 kap. 8c § lagen (2001:181) om behandling av 
uppgifter i Skatteverkets beskattningsverksamhet samt 7 § förordningen (2001:588) om 
behandling av uppgifter i Skatteverkets beskattningsverksamhet. 
87   Se även RiR 2019:22 Mörkertal inom bostadstillägget. 

I vissa fall hämtas uppgifter från andra myndigheter in i efterhand. Ett exempel är 
tjänsten ansök om bostadsbidrag där Försäkringskassan gör en avstämning/kontroll 
med Skatteverket året efter ansökan beviljats för att se om uppgifterna stämde. Om 
den som ansökt hade en annan inkomst än vad som skrevs i ansökan sker en 
korrigering av bidraget i efterhand. 
5.3.4  I vissa fall har olika insatser inte hunnits med 
Det är inte alltid som regelverk hindrar möjligheten att utforma effektiva digitala 
tjänster; ibland har myndigheterna helt enkelt inte hunnit med att tekniskt 
genomföra nödvändiga förändringar för att effektivare utnyttja information från 
andra myndigheter. 
Ett exempel är Transportstyrelsen, som skulle vinna på att få olika grundläggande 
uppgifter om företag från Bolagsverket, men inte ännu har hunnit genomföra 
nödvändiga implementeringar. För Transportstyrelsen gäller detsamma för flera 
andra typer av information, som registerdata från Socialstyrelsen över legitimerad 
hälso- och sjukvårdspersonal i syfte att kontrollera läkarlegitimationer. Enligt 
Transportstyrelsen behövs förändringar av förordningen om belastningsrespektive 
misstankeregister, om kontroll av personer inom luftfart ska kunna ske. 
Kronofogdemyndigheten uppger att de fått lägga kraft på att avveckla sina 
stordatorsystem och att de därför fortfarande har ett stort fokus på att utveckla 
interna handläggningssystem och att digitalisera tjänster gentemot kund, och 
därför inte kommit lika långt med att bedöma vilken information från andra 
myndigheter som behövs. Under hösten 2022 avser dock Kronofogdemyndigheten 
att försöka etablera ett digitalt flöde mellan Sveriges domstolar och myndigheten 
vad gäller mål om betalningsföreläggande (e-skick). På längre sikt ska även 
enheterna för skuldsanering, verkställighet och konkurstillsyn kunna utbyta 
information strukturerat med Sveriges domstolar. Några sådana utvecklingsinitiativ 
är dock ännu inte inplanerade.  
Arbetsförmedlingen önskar information om körkort och dess behörighetsnivåer 
från Transportstyrelsen, för att höja kvaliteten i handläggningen. Myndigheten har 
dock hittills inte undersökt hur detta skulle gå till i praktiken. 
Trafikverket uppger att även om rättsliga hinder finns så finns en hel del andra 
hinder som kan lösas ut i samverkan med andra statliga och kommunala 
myndigheter. Trafikverket uppger att man ännu inte har löst ut frågan med 
Transportstyrelsen om att automatiskt få tillgång till deras utbildarregister. 

5.4  Kostnadsnyttoanalyser används inte alltid 
Att utveckla digitala tjänster genererar kostnader, men också nyttor som ofta 
överstiger kostnaden. Granskningen visar att kostnadsnyttoanalyser används som 
prioriteringsgrund och beslutsunderlag, vilket stämmer överens med Diggs 
vägledningar. Vi bedömer dock att det finns flera brister i myndigheternas arbete 
med att ta fram och använda kostnadsnyttoanalyser.  
5.4.1  Att utveckla digitala tjänster genererar både kostnader och 
nyttor 
Typiskt för utvecklingsprojekt kopplade till en myndighets digitala tjänster är att de 
är resurskrävande. Samtidigt leder projekten också till kostnadsbesparingar för 
myndigheten själv och för de medborgare som använder tjänsten. Eftersom det ofta 
finns ett stort antal möjliga utvecklingsprojekt att välja mellan och alla inte heller 
kan genomföras på en gång, är det viktigt att det finns en systematisk prioritering 
av de möjliga projekten. Det kräver i sin tur prioriteringskriterier. Riksrevisionens 
utgångspunkt är att dessa bör vara baserade på kostnadsnyttoanalyser, och att 
utvecklingsprojekt med förhållandevis stor nytta i förhållande till resursinsats ska 
ha företräde. 
Ett exempel på ett projekt med tydlig positiv nettonytta är Försäkringskassans 
projekt Digitala brev först. Projektet gick ut på att skicka digital post, i stället för 
fysisk. Utvecklingsprojekt av den här typen belastar inte myndighetens kostnader 
långsiktigt, givet att beräkningarna är korrekta.  
•  Totala projektkostnader åren 2018–2019: 13 248 342 kr  
•  Totala nyttor åren 2019–2024: 26 100 000 kr  
•  Typ av nyttor: inbesparad fysisk administration  
5.4.2  Digg har vägledningar kring nyttorealisering 
Digg använder begreppet nyttorealisering för att beteckna prioriteringsgrunden. 
Digg har utformat en vägledning som dels innehåller en närmare beskrivning av 
hur nyttorealiseringen bör beräknas, dels en processbeskrivning för hur arbetet bör 
bedrivas. Vägledningen ska vara ett konkret stöd till offentliga organisationer i 
arbetet med behovsdrivet och värdebaserat förändringsarbete, för att stärka 
förmågan att optimera och realisera nyttor.  
Vägledningarna bygger på tidigare vägledningar från ESV. Vägledningarna är inte 
helt tydliga, bland annat ger Digg inga råd kring frågan om vad som är lämplig 

diskonteringsränta vid nyttoberäkningar.88 I intervju säger dock företrädare för 
Digg att kostnadsnyttoanalyser bör vara grund för interna prioriteringar och att 
positiv nettonytta bör vara avgörande för att ett projekt ska genomföras. 
Digg samordnar även ett nationellt nätverk för nyttorealisering, som är ett forum 
för informations- och erfarenhetsutbyte. Det är totalt 300 medlemmar i nätverket, 
de flesta kommuner eller regioner. Antalet statliga myndigheter i nätverket är 36, 
och alla stora myndigheter med mycket medborgarkontakter är med. Ett samarbete 
sker även i arbetet inom Ena, där nyttorealisering är ett kompetensområde som 
utgör stöd till de tekniska byggblocken inom Ena. (Läs om Ena i avsnitt 6.2.5.) 
Digg följer löpande upp statliga myndigheters digitalisering, senast 2021.89 
I rapporten konstaterar Digg att statsförvaltningen som helhet behöver bli bättre på 
att prioritera, styra och realisera verksamhetsutveckling och att mognaden inom 
området är låg. Digg uppger dock att man i dag inte följer upp i vilken grad som 
statliga myndigheter följer Diggs vägledningar vad gäller kostnadsnyttoanalyser.  
Digg har fått i uppdrag av regeringen att ta fram en modell och verktyg för 
beräkning och visualisering av kostnadsnyttoanalyser ur ett samhällsekonomiskt 
perspektiv.90 I denna del ska myndigheten bland annat dra nytta av det arbete och 
de erfarenheter som Post- och telestyrelsen (PTS) har från uppdraget att ta fram en 
modell för beräkning av nyttan med att använda bredbandstjänster i offentlig 
verksamhet, den så kallade Digitaliseringssnurran. Uppdraget rapporterades till 
regeringen den 1 mars 2023. 
5.4.3  Flera myndigheter använder sig av kostnadsnyttoanalyser 
De flesta av de tio myndigheter som är föremål för denna granskning använder sig 
av någon form av kostnadsnyttoanalyser. Samtidigt arbetar myndigheterna med 
sådana kalkyler på olika sätt och de exempel på analyser som vi tagit del av utgår 
inte ifrån en enhetlig modell som exempelvis bygger på Diggs vägledningar.  
Trafikverket arbetar med en portföljstruktur som består av en central 
utvecklingsportfölj för projekt som kostar mer än 3 miljoner kronor och/eller har 
hög komplexitet, samt ett flertal verksamhetsanknutna utvecklingsportföljer. Dessa 
portföljer har delvis utvecklat olika arbetssätt och inom de flesta finns någon form 
av interna kriterier för prioritering. Enligt myndigheten ska alltid 
kostnadsnyttoanalyser tas fram och användas som en grund för beslut. 
 
88   En diskonteringsränta används för att räkna om alla nyttor och kostnader till ett nuvärde.  
89   Digg, Uppföljning av statliga myndigheters digitalisering, 2021. 
90   Regleringsbrev för budgetåret 2022 avseende Myndigheten för digital förvaltning. 

Försäkringskassan säger att de tillämpar en portföljstyrning där portföljägaren 
prioriterar och styr över portföljens innehåll. Till grund för prioriteringen finns 
olika kriterier, exempelvis strategisk nytta, regelefterlevnad och livscykelhantering. 
Inom ramen för sådana kan kostnadsnyttoanalyser användas. Det finns inga 
övergripande prioriteringsriktlinjer inom myndigheten annat än vad som kan 
härledas till Försäkringskassans verksamhetsplan. 
Pensionsmyndigheten uppger att de tar fram underlag som ligger till grund för 
bedömning och prioritering av utvecklingsinitiativ. Av underlaget ska framgå på 
vilket sätt föreslagen utveckling bidrar till myndighetens strategiska mål och 
inriktning, uppskattning av kostnad för föreslaget arbete, kapacitetsåtgång för 
föreslaget arbete, uppskattade kvantitativa och kvalitativa effekter samt analys av 
risker. För små utvecklingsprojekt tas dock inte så omfattande underlag fram.  
CSN arbetar med interna kriterier för vad som prioriteras för genomförande. 
Myndighetens ledningsgrupp fastställer dessa kriterier och prioriteringar en gång 
per år. Kriterierna utgår från myndighetens långsiktiga inriktningar som bryts ner 
i effekter som ska uppnås. Ledningsgruppen gör inför varje planeringsomgång en 
prioritering av vilka effekter som är viktigast. Inför 2023 har ledningsgruppen 
prioriterat utvecklingsinsatser som bidrar till effektivare kundverksamhet och 
utvecklingsverksamhet, rätt kompetens samt förbättrad säkerhet. 
Kostnadsnyttoanalyser tas fram som underlag vid dessa planeringsprocesser.  
Kronofogdemyndigheten uppger att man inför varje utvecklingsprojekt tar fram ett 
så kallat business case, vari en kostnadsnyttokalkyl ingår. Prioritering och beslut om 
finansiering sker i Kronofogdemyndighetens portföljstyrningsutskott. Det är nyttan 
i relation till kostnaden som ska avgöra vilka utvecklingsinitiativ som genomförs. 
5.4.4  Vissa myndigheter använder sällan kostnadsnyttoanalyser 
Det finns myndigheter som uppger att de inte använder kostnadsnyttoanalyser på 
ett systematiskt sätt. Skatteverket säger sig inte ha några uttalade kriterier, men 
arbetar aktivt med prioriteringar. Myndigheten tar däremot fram en så kallad lean 
business case för alla större utvecklingsinsatser oavsett ändrad lagstiftning eller inte. 
Sådana case innehåller moment av både kostnadsuppskattningar och 
nyttobedömningar. UHR har hittills inte heller använt kostnadsnyttoanalyser och 
har inte heller några centrala riktlinjer för detta. 
Arbetsförmedlingen uppger att prioriteringar, både strategiska och taktiska, sker på 
flera nivåer i organisationen och utgår från myndighetens verksamhetsplan. Hittills 
har myndigheten inte systematiskt använt kostnadsnyttoanalyser för sina interna 
prioriteringar, men det har pågått ett arbete med att utveckla ett systematiskt 

arbetssätt inom ramen för ett verksamhetsutvecklingsinitiativ. Från slutet av 2022 
och framåt kommer det enligt myndigheten att finnas krav på att ta fram 
kostnadsnyttokalkyler för större strategiska utvecklingssatsningar med it-innehåll.  
Transportstyrelsen använder sig inte av några myndighetsövergripande kriterier 
som tillämpas av alla verksamhetsområden. Man använder kriterier, men i olika 
omfattning och viktningen kan skilja sig åt mellan olika verksamhetsområden. Det 
förekommer inte någon särskild kostnadsnyttoanalys riktad specifikt mot 
utveckling av digitala tjänster. Eftersom det ofta är lagkrav som tvingar fram 
utvecklingen har kostnader beaktats, sällan nyttorna. Kostnadsnyttoanalyser kan 
däremot förekomma vid val mellan olika tekniska lösningar. 
5.4.5  Myndighetens nyttor viktigare än medborgarnas nyttor 
Inom ramen för denna granskning har vi tagit del av ett begränsat antal exempel på 
analyser som har använts inom de aktuella myndigheterna. I exemplen vi fått ser vi 
att kostnaderna för utvecklingsprojekten tycks beräknas noggrant, liksom de nyttor 
som uppstår för den aktuella myndigheten. Däremot ser vi inte att det på samma 
sätt görs en kvantifiering av medborgarnas nyttor.  
En förklaring skulle kunna vara att det är lättare att kvantifiera den egna 
organisationens nyttor jämfört med medborgarnas. En annan förklaring kan vara att 
projektet visar sig vara lönsamt redan vid en jämförelse av de egna kostnaderna och 
nyttorna, och att det därför inte bedöms vara ändamålsenligt att även lägga resurser 
på att bedöma medborgarnas nyttor. Denna typ av förenklade analyser innebär 
samtidigt att hela nyttan med ett digitalt utvecklingsprojekt inte tas fram. Analysen 
får därmed karaktär av företagsekonomisk modell snarare än samhällsekonomisk. 
5.4.6  Kostnadsnyttoanalyserna tas ibland fram för sent 
Digg framför i intervjuer att det ofta tas fram kalkyler för sent, under själva 
projektets gång. Det är viktigt att dessa kalkyler genomförs tidigt, innan beslut tas. 
Digg menar också att de sett exempel där myndigheter inte prioriterar att ta fram 
nyttokalkyler. Enligt Digg är detta en viktig orsak till att kompetensområdet 
”samhällsekonomi och nytta” inom Ena verkligen behövs. Digg menar att det 
behövs ökad kompetens kring metoder och modeller, samt analyser som går att 
jämföra. De menar också att myndigheter inte kan vara beroende av konsulter i 
detta arbete. Om myndigheterna inte gör analyserna i en tidig fas finns en risk för 
att det blir för få projekt genomförda, då man kanske inte tar tillräcklig hänsyn till 
att utvecklingsprojekt inom digitala tjänster ofta betalar av sig på bara några få år 
och därefter är direkt lönsamma. 

6  Regeringens styrning och Diggs arbete 
Om de höga målen för digitaliseringen ska uppfyllas krävs inte bara att 
myndigheter utför ett bra arbete, det krävs också ett aktivt arbete på systemnivå 
ovanför den enskilda myndigheten. Den sammantagna bedömningen är att detta 
arbete går trögt, de flesta rättsliga hinder finns kvar och den relativt nybildade 
myndigheten Diggs arbete för att ge bättre förutsättningar för en digital utveckling 
är fortfarande i en tidig fas.  
6.1  Rättsliga hinder finns kvar trots flera utredningar 
Under ett antal år har det i olika statliga utredningar lyfts fram att existerande 
regelverk försvårar eller direkt hindrar uppfyllandet av de högt uppsatta målen om 
att Sverige ska vara bäst i världen på att använda digitaliseringens möjligheter. 
Trots detta har få åtgärder genomförts för att eliminera dessa rättsliga hinder.  
6.1.1  Förslag till lagändringar lämnades i en statlig utredning 
Digitaliseringsrättsutredningen (SOU 2018:25) hade i uppdrag att kartlägga och 
analysera i vilken utsträckning det förekommer lagstiftning som i onödan försvårar 
digital utveckling och samverkan inom den offentliga förvaltningen. Utredningen 
skulle lämna förslag på författningsförändringar med potential att stödja den 
fortsatta digitaliseringen av den offentliga förvaltningen, utan att värden såsom 
individers integritet gick förlorad. 
Utredningen redovisade många olika exempel på hinder för att utveckla 
förvaltningen i digital riktning. I tabellen nedan redovisas sådana hinder som 
uppfattades försvåra utvecklingen av digitala tjänster gentemot privatpersoner, inte 
minst när det gäller att göra digitala tjänster mer individanpassade. 
Tabell 3 Exempel på behov och rättsliga hinder enligt Digitaliseringsrättsutredningen 
Myndighet  Behov  Hinder 
CSN  Skicka e-post eller sms i stället för att  Saknar stöd i studiestödsdatalagen 
informera om rätten att ansöka om  och studiestödsdataförordningen. 
studiemedel. 
TransportDirektåtkomst till vägtrafikregistret.  Bestämmelser i vägtrafikregisterlagen 
styrelsen  och vägtrafikregisterförordningen. 
Skatteverket  Att använda förvalslistor baserade på  Sekretesslagstiftningen. 
beskattningsdatabasen i digitala 
tjänster. 

Myndighet  Behov  Hinder 
Socialstyrelsen  Undvika kvarstående fysiska moment  Bestämmelser kring frågan om 
vid digitala ansökningar om olika  fysiska och digitala underskrifter. 
vårdlegitimationer. 
Domstolsverket  Utveckla tjänsten delgivning, för att  Delgivningslagen innehåller flera 
minska antalet inställda  regler med koppling till analoga 
domstolsförhandlingar.  förfaranden. 
Många  Utveckla så kallat eget utrymme i  Oklarheter kring frågan om vad som 
myndigheter  digitala tjänster.  är allmän handling och vad som 
anses vara inkomna handlingar. 
Källa: SOU 2018:25 Juridik som stöd för förvaltningens digitalisering. 
I utredningen redovisades även exempel på hinder som uppstår när myndigheter 
försöker utbyta information med varandra. Några exempel ges i tabellen nedan. 
Tabell 4 Exempel på hinder och behov som rör informationsutbyte mellan 
myndigheter 
Myndighet  Behov  Hinder 
Skatteverket  Slippa samla in enskildas  Sekretessbestämmelser om att 
kontaktuppgifter flera gånger när de  absolut sekretess råder för uppgifter 
behövs i Skatteverkets skilda  i beskattningsdatabasen. 
verksamhetsgrenar, samt kunna 
lämna kontaktuppgifter till andra 
myndigheter. 
TransportDirektåtkomst till fler uppgifter i  Alltför snäva regler om 
styrelsen  Polismyndighetens misstanke- och  direktåtkomst. 
belastningsregister. 
Myndigheter  Behov av att utnyttja väsentliga  Sekretessbestämmelser som hindrar 
inom vården  uppgifter som patienter lämnat  principen om en uppgift en gång. 
kring exempelvis allergier och 
läkemedel. 
Många  Använda personnummer som  Förbud i lagen om 
myndigheter  sökbegrepp vid direktåtkomst i  fastighetsregister. 
fastighetsregistret. 
Många  Enhetlig systematik för hur  Splittrad lagstiftning på olika 
myndigheter  utlämnanden på medium för  sektorsområden, vissa är tillåtande, 
automatiserad behandling ska vara  andra stränga. 
reglerade. 
Källa: SOU 2018:25 Juridik som stöd för förvaltningens digitalisering. 
Utredningen redovisade dessutom flera situationer där olika regler hindrar 
effektivare uppbyggnad av grunddata hos registeransvariga myndigheter. Exempel 
är Bolagsverket, Lantmäteriet, Skatteverket och Transportstyrelsen.  

Utredningen framhöll även att förvaltningens digitala utveckling kan hämmas när 
det inte finns klara och tydliga rättsliga begränsningar. Många rättsfrågor som 
väcks i utvecklingen av den digitala förvaltningen saknar givna svar i författning 
eller andra etablerade rättskällor. I många fall gör myndigheternas jurister olika 
tolkningar och bedömningar av samma rättsliga frågor, vilket i sin tur försvårar 
samverkan mellan myndigheter. 
Utredningen föreslog bland annat följande: 
•  En anpassning görs av 4 kap. 3 § offentlighets- och sekretesslagen i syfte att 
främja att beslutsunderlag kan inhämtas på annat sätt än direkt från 
enskilda, exempelvis från andra myndigheters digitala källor.  
•  En ny huvudregel i förvaltningslagen (2017:900) om att myndigheter ska vara 
skyldiga att tillhandahålla digitala mottagningsfunktioner dit handlingar kan 
förmedlas, med syftet att stärka kraven på att förvaltningen ska vara digitalt 
tillgänglig på det sätt som allmänheten förväntar sig.  
•  En ny huvudregel om att förvaltningens kommunikation till enskilda ska 
vara digital, om det inte är olämpligt av säkerhetsskäl eller av andra skäl.91 
6.1.2  Utredning om informationsutbyte föreslog ytterligare 
lagändringar  
Finansdepartementet presenterade en utredning 2022 med förslag till bättre 
möjligheter till informationsutbyte mellan myndigheter, kommuner och 
arbetslöshetskassor.92 Syftet med utredningen har inte bara varit att underlätta en 
digitalisering av tjänster och handläggningsprocesser, utan även (och kanske 
främst) att förbättra möjligheterna att fatta korrekta beslut i fråga om ersättningar 
från välfärdssystemen och att motverka arbetslivskriminalitet.  
Utredningen kom fram till att det finns möjligheter att underlätta 
informationsutbytet genom flera olika lagändringar utan att individers integritet 
drabbas särskilt hårt.  
 
91   I januari 2023 beslutade regeringen genom dir. 2023:1 att utreda förutsättningarna för att 
införa en skyldighet för privatpersoner, enskilda näringsidkare och juridiska personer att 
ansluta sig till en digital brevlåda och för statliga myndigheter, kommuner och regioner att 
skicka säkra elektroniska försändelser till digitala brevlådor. 
92   Ds 2022:13.  

Utredningen föreslog följande: 
•  En ny generell sekretessbrytande bestämmelse införs i 10 kap. OSL, i form 
av en generell möjlighet att lämna uppgifter till en annan myndighet även 
om de omfattas av sekretess till skydd för enskilda.  
•  En ny bestämmelse i 6 kap. OSL som ger myndigheter utökad möjlighet att 
utbyta offentliga uppgifter med varandra. Det finns redan i dag en skyldighet 
att lämna ut sådana uppgifter om en annan myndighet begär det, så länge 
det inte hindrar arbetets behöriga gång (6 kap. 5 § OSL). Den föreslagna 
bestämmelsen skulle då komplettera denna skyldighet. 
I januari 2023 beslutade regeringen att utreda förutsättningarna för att införa en 
skyldighet för privatpersoner, enskilda näringsidkare och juridiska personer att 
ansluta sig till en digital brevlåda och för statliga myndigheter, kommuner och 
regioner att skicka säkra elektroniska försändelser till digitala brevlådor.93  
6.1.3  Rättsliga hinder har även framkommit i granskningen 
I Riksrevisionens granskning har det framkommit ytterligare en rad konkreta 
exempel på rättsliga hinder för att utveckla bra digitala tjänster riktade mot 
allmänheten. I tabellen nedan redovisas ett antal av dessa. 
Tabell 5 Behov och hinder som framkommit i granskningen 
Myndighet  Behov  Hinder 
ArbetsTillgång till uppgifter om  Avsaknad av reglering som möjliggör 
förmedlingen  gymnasiemeriter i UHR:s BEDA- för UHR att tillgängliggöra 
databas.  uppgifterna. 
ArbetsTillgång till lärosätenas och CSN:s  LADOK använder inte e-legitimation, 
förmedlingen  databas LADOK.  vilket i sin tur beror på rättsliga 
hinder. 
CSN  Digitalt kunna hämta uppgifter från  Hinder för CSN att få teknisk 
passregistret via Polismyndigheten, i  åtkomst till uppgifterna. 
arbetet med att söka adresser 
utomlands. 
TransportDirektåtkomst till belastnings- och  Bestämmelser i förordningen 
styrelsen  misstankeregistret för kontroll av  (1999:1134) om belastningsregister 
flygläkare och piloter.  och förordningen (1999:1135) om 
misstankeregister. 
 
93   Dir. 2023:7. 

Myndighet  Behov  Hinder 
UHR  Uppgifter för att avgöra om sökande  Rättsliga hinder i olika 
till högskolan är behörig till  speciallagstiftningar, såsom 
utbildningen t.ex. uppgifter om  förordning (1993:1153) om 
körkort och yrkeslegitimationer.  redovisning av studier m.m. vid 
universitet och högskolor. 
FörsäkringsMöjlighet att kunna använda  Bestämmelser i lagen om behandling 
kassan  månadsuppgifter i  av uppgifter i Skatteverkets 
arbetsgivardeklarationer på  beskattningsverksamhet. 
individnivå. 
FörsäkringsDigitala uppgifter om  Bestämmelser i förordning (2003:766) 
kassan  månadsinkomster från Skatteverket  om behandling av personuppgifter 
för aktivitetsstöd,  inom socialförsäkringens 
utvecklingsersättning och  administration. 
etableringsersättning. 
Källa: Intervjuer samt skriftliga svar från de granskade myndigheterna. 
Pensionsmyndigheten säger sig också önska snabbare tillgång till ett stort antal 
uppgifter från främst Försäkringskassan, Skatteverket och Migrationsverket. 
Sökande ska kunna godkänna uppgifter myndigheten redan hämtat i stället för att 
själv leta reda på dessa.  
I denna kartläggning har vi inte prövat frågan om hindren skulle kunna elimineras 
utan att värden som individers integritet går förlorad. 
6.1.4  Mycket har utretts, men alla förslag har inte genomförts 
Som framgår ovan finns det alltså många rättsliga hinder för statliga myndigheter 
att utveckla effektiva digitala tjänster. Som också framgår har de flesta av dessa 
hinder redan utretts på olika sätt i offentliga utredningar under senare år, inklusive 
de avvägningar som behöver göras mellan olika politiska mål. Hindren är sålunda 
välkända, och förslag på förändringar i ett flertal olika regelverk har också lagts i 
nämnda utredningar. Likväl har lite hänt under senare år när det gäller att 
undanröja hinder för att uppnå statens mål om att Sverige ska vara bäst i världen 
på att använda digitaliseringens möjligheter. 
Företrädare för Regeringskansliet berättar att regeringen har gått vidare med ett 
förslag i utredningarna.94 Digitaliseringsrättsutredningen ledde till en proposition 
och införandet av lagen (2020:914) om tystnadsplikt vid utkontraktering av teknisk 
bearbetning av uppgifter. Förslagen som gäller automatiserat beslutsfattande och 
förändringar i OSL avvaktar regeringen med, eftersom det på EU-nivå förhandlas 
 
94   Intervju med företrädare för Infrastrukturdepartementet 2022-12-14. 

om en förordning som rör artificiell intelligens och som kan komma att hantera 
dessa frågor. Företrädare för Regeringskansliet uppger att det även finns flera 
andra kopplingar mellan kommande EU-förordningskrav och förslag som tidigare 
lagts i olika utredningar. Förslagen i Ds. 2022:13 Utökat informationsutbyte bereds 
för närvarande inom Regeringskansliet. 
I januari 2023 beslutade regeringen om en lagrådsremiss om sekretessgenombrott 
vid teknisk bearbetning eller lagring av uppgifter. I lagrådsremissen föreslås en ny 
sekretessbrytande bestämmelse som möjliggör för myndigheter att lämna 
uppgifter som omfattas av sekretess till en enskild eller till en annan myndighet. 
Dock handlar detta om att endast tekniskt bearbeta eller tekniskt lagra uppgifter för 
den uppgiftslämnande myndighetens räkning, och inte om att bearbeta uppgifter 
på annat vis. Ändringarna föreslås träda i kraft den 1 juli 2023.  
6.2  Diggs arbete är fortfarande i en tidig fas 
Digg inrättades 2018 och myndighetens arbete befinner sig fortfarande i ett tidigt 
skede. Än så länge framstår Diggs genomslag i andra myndigheters verksamhet 
som begränsat och Digg lyfter flera svårigheter kopplade till uppdraget att tillsyna 
enligt lagen om digital offentlig service. 
6.2.1  Digg har fått många uppdrag, som i vissa fall breddats 
Regeringen har givit Digg ett stort antal nya uppdrag i regleringsbrev och särskild 
ordning under myndighetens första tid. Vår bedömning är att uppdragens skilda 
karaktär speglar att regeringens syn på vilken typ av myndighet som Digg ska vara 
inte är helt konsekvent. Det stora antalet uppdrag, som i vissa fall bara löpt under 
något år, gör också att det finns en risk att Digg måste prioritera ner sina mer 
långsiktiga uppgifter. 
Under Diggs första fyra år har regeringen gett myndigheten ungefär 50 uppdrag i 
regleringsbrev och särskilda beslut, enligt vår genomgång (uppdrag 2018–2021). 
Knappt hälften av dessa kom under 2021. Uppdragen är skilda till sin karaktär, 
men en hög andel handlar om kunskapsuppbyggande. Övriga uppdrag är ofta 
främjande uppgifter eller handlar om att etablera former för mer långsiktiga 
uppgifter, såsom att vara kontaktpunkt enligt nya EU-förordningar eller förvalta 
och tillhandahålla teknisk infrastruktur. Sedan Digg inrättades har omkring 
10 instruktionsenliga uppgifter tillkommit eller förändrats väsentligt. Flera av 
dessa har myndigheten först haft som regeringsuppdrag. 
Det förekommer också att uppdrag till Digg har breddats efterhand. Till exempel 
har den redan stora satsningen på en förvaltningsgemensam digital infrastruktur 

breddats till att även omhänderta vissa delar som finns inom EU-förordningen om 
en gemensam digital ingång. En förändring skedde även av Diggs instruktion 
under 2022 som innebär att Digg ska bistå regeringen med underlag för 
utvecklingen av digitaliseringen av den offentliga förvaltningen och samhället i 
övrigt. Tidigare omfattade uppgiften endast den offentliga förvaltningens 
digitalisering. 
Enligt sin instruktion ska Digg bland annat främja att det vid 
förvaltningsgemensam utveckling av digitala tjänster tas hänsyn till användares 
behov. Digg skriver i årsredovisningen för 2019 att de fokuserat sina resurser till att 
säkerställa leverans av förvaltningsgemensamma tjänster och regeringsuppdrag. 
Digg uppger att prioriteringen har inneburit att de inte arbetat med stöd och 
främjande inom bland annat användardriven utveckling. I Diggs budgetunderlag 
för 2023–2025 uppger myndigheten att den endast i begränsad omfattning kommer 
att främja digital tillgänglighet till offentlig förvaltning.95 
6.2.2  Digg bedriver inte tillsyn i den utsträckning EU kräver 
Digg har en central roll när det kommer till att säkerställa tillgänglighet i 
myndigheternas digitala tjänster genom att bedriva tillsyn enligt lagen om 
tillgänglighet till digital offentlig service. Digg har också i uppdrag att främja att 
information och tjänster som tillhandahålls digitalt av den offentliga förvaltningen 
är tillgängliga för alla oavsett funktionsförmåga. Men Digg har hittills inte bedrivit 
tillsyn i den utsträckning som EU-kommissionen har beslutat om. Digg har inte 
heller bedrivit ett främjande arbete i särskilt stor utsträckning.96  
Lagen om tillgänglighet till digital offentlig service bygger på ett EU-direktiv och 
varje år fattar EU-kommissionen ett genomförandebeslut där det framgår hur 
tillsynen ska gå till och hur många webbplatser och mobilapplikationer 
medlemsländerna ska övervaka under året.97 Under 2022 skulle Sverige granska 
309 webbplatser och 17 mobila applikationer. Antalet webbplatser och mobila 
applikationer som ska övervakas baseras på antalet invånare. 
Enligt Diggs budgetunderlag för 2023–2025 räcker de medel som Digg får för 
uppdraget bara till övervakning av ungefär 40 procent av vad EU-kommissionen 
har beslutat om. Inte heller under de första åren av övervakning har Digg lyckats nå 
de nivåer som finns i EU-kommissionens genomförandebeslut. Företrädare för 
 
95   Digg, Budgetunderlag 2023–2025, 2022. 
96   Intervju med företrädare för Digg 2022-11-07. 
97   Kommissionens genomförandebeslut (EU) 2018/1524.  

Digg berättar att uppdraget är mer resurskrävande än vad man först beräknade, och 
kräver mycket tid för ärendehantering och dialog med aktörerna.98 
I intervju berättar företrädare för Digg att tre handläggare, en specialist och en 
konsult på halvtid arbetar med att tillsyna enligt lagen om digital offentlig service. 
Några jurister deltar i arbetet samt ett par stödresurser. Tillsynsuppdraget 
finansieras av myndighetens förvaltningsanslag, vilket innebär att Digg kan styra 
hur mycket resurser som avsätts för uppdraget. Detta är med andra ord ett 
myndighetsinternt beslut. Vår bedömning är att Digg inte har avsatt resurser i den 
utsträckning som krävs för att möta kraven från EU. Enligt företrädare för Digg 
beror detta på att de medel myndigheten fått inte motsvarar behovet.99  
I kalkylen som ligger till grund för lagen beräknades resursbehovet för information 
och utbildning till 3 miljoner kronor per år.100 Samtidigt står det att det är svårt att 
bedöma resursbehov, eftersom det beror på EU:s genomförandebeslut. I Ds 
2017:60 Genomförande av webbtillgänglighetsdirektivet bedömdes resursbehovet till 
mellan 2,6 miljoner kronor och 6,5 miljoner kronor från 2019 till 2021. De resurser 
som Digg har fått är totalt 6 miljoner kronor per år.101 I budgetunderlaget för  
2023–2025 äskar Digg om ytterligare 9,2 miljoner kronor för arbetet med att 
säkerställa digital tillgänglighet. Enligt Diggs egna initiala bedömning är det totala 
resursbehovet med avseende på tillsyn och främjande 14 miljoner kronor för 2021 
och 2022.102 Men enligt företrädare för Regeringskansliet ger nuvarande omfattning 
på Diggs förvaltningsanslag myndigheten förutsättningar att genomföra sina 
uppgifter och upprätthålla en stabil verksamhet.103  
6.2.3  Svårt för Digg att tillsyna inloggade tjänster 
Inloggade tjänster, det vill säga sådana som ingår i granskningens urval, har i liten 
utsträckning granskats av Digg. Det är först under övervakningsperioden 2022 som 
Digg har inkluderat (två) inloggade digitala tjänster i sin tillsyn. Företrädare för 
Digg som vi har intervjuat framför att de hade önskat göra fler sådana här 
övervakningar, eftersom tjänsterna används av många och eftersom myndigheten 
fått signaler från funktionshinderrörelsen att tjänsterna är viktiga. Enligt Diggs 
tolkning av lagen om tillgänglighet till digital offentlig service finns det flera hinder 
kopplade till att granska inloggade tjänster.  
 
98   Intervju med företrädare för Digg 2022-11-07. 
99   Intervju med företrädare för Digg 2023-02-01. 
100   Ds 2017:60. 
101   Intervju med företrädare för Digg 2023-02-01. 
102   Digg, Konsekvenser av en ny tillsynsuppgift, 2018. 
103   Intervju med företrädare för Infrastrukturdepartementet 2022-12-14. 

Digg uppger att de till exempel inte kan kräva att en myndighet ska ha utvecklat en 
testmiljö som fullständigt motsvarar hur tjänsten ser ut i skarpt läge. Det är också 
otydligt i vilken utsträckning Digg kan kräva tillgång till de inloggade digitala 
tjänsterna. Digg har rätt att begära in upplysningar och handlingar, men 
företrädarna berättar att det är otydligt hur långt den här rätten egentligen sträcker 
sig avseende inloggade tjänster.104  
De företrädare för Digg som vi har intervjuat nämner också att det finns vissa 
andra oklarheter kopplade till arbetet. En oklarhet är att det inte finns något register 
över samtliga webbplatser och mobila applikationer. Det gör det svårt att göra 
urvalet till övervakningen.  
6.2.4  Digg anser det svårt att förena tillsyn med främjande 
Ytterligare en utmaning som Digg lyft i intervju med oss, men även i remissvar, är 
att det är svårt att förena myndighetens främjande uppdrag med 
tillsynsuppdraget.105 Digg har utöver uppdraget att tillsyna enligt lagen om digital 
offentlig service även ett instruktionsenligt uppdrag att främja att information och 
tjänster som tillhandahålls digitalt av den offentliga förvaltningen är tillgängliga för 
alla oavsett funktionsförmåga.106 
Detta lyfts även i samband med att Digg påtalar resursbristen, och företrädarna 
menar att det främjande arbetet har fått prioriteras ner till förmån för tillsynen som 
är hårdare styrd. Digg har i remissvar framfört att de önskar att PTS tar över 
ansvaret för att bedriva tillsyn enligt lagen om tillgänglighet till digital offentlig 
service då ett annat EU-direktiv träder i kraft. Digg skriver i sitt remissvar att 
övervägande skäl talar för att tillsynen över webbplatser och mobilapplikationer bör 
samlas på en myndighet, och att PTS bör få det samlade uppdraget. Digg skriver 
också att det är lämpligt att låta en myndighet arbeta främjande (Digg) och en 
annan myndighet utöva tillsyn (PTS). 
6.2.5  Digg leder arbetet med en digital infrastruktur 
Digg leder sedan 2019 arbetet med att utveckla och etablera en digital 
förvaltningsgemensam infrastruktur, kallad Ena. Digg driver infrastrukturen 
tillsammans med elva andra myndigheter och syftet är att information ska kunna 
utbytas på ett säkert och effektivt sätt i offentlig förvaltning. Tanken är att Ena ska 
 
104   Intervju med företrädare för Digg 2022-11-07; Förordningen (2018:1938) om tillgänglighet till 
digital offentlig service. 
105   Digg, Remissvar (yttrande) om tillgänglighetsdirektivet (SOU 2021:44), 2021. 
106   Förordningen med instruktion för Myndigheten för digital förvaltning. 

kunna användas av många för att lösa gemensamma och gränsöverskridande 
behov.107 Ena innefattar ett antal byggblock, ett antal grunddatadomäner, en 
struktur för styrning samt en långsiktig plan för infrastrukturen. Digg har beräknat 
att nyttan med Ena kommer kunna vara närmare 10 miljarder kronor under en 
tioårsperiod, givet att myndigheter, kommuner och regioner använder sig av 
infrastrukturen. 
Diggs arbete med den förvaltningsgemensamma digitala infrastrukturen Ena 
förväntas på sikt påverka myndigheternas digitala tjänster riktade till 
privatpersoner. Arbetet ska bland annat leda till en större enhetlighet mellan 
myndigheterna genom ökad standardisering. Men detta skulle kräva att 
myndigheterna följer råden och de så kallade styrande dokument som tas fram 
inom ramen för infrastrukturen. 
Representanter för Digg berättar att Ena främst är förutsättningsskapande, men det 
finns även delar som riktar sig direkt till konsumenter. Regeringen skriver att 
etableringen av den förvaltningsgemensamma digitala infrastrukturen förväntas 
leda till ökad samordning och styrning av digitaliseringen av den offentliga 
förvaltningen för att i förlängningen uppnå regeringens mål om en öppnare 
förvaltning med hög kvalitet och effektivitet. I sin delredovisning av uppdraget att 
etablera infrastrukturen skriver Digg och övriga myndigheter att infrastrukturen 
stärker det offentligas förmåga att leverera enkel, effektiv, säker och innovativ 
digital service. Infrastrukturen beskrivs också leda till minskad suboptimering i 
offentlig förvaltning och skapar nyttor i samhället och för offentlig förvaltning.108 
6.2.6  Infrastrukturen har ännu levererat få konkreta resultat 
I framtiden ska myndigheter kunna använda några av infrastrukturens byggblock i 
sitt kundmöte, enligt företrädare för Digg. Det finns en kategori inom 
infrastrukturen som heter Digitala tjänster och som syftar till att ge stöd för 
utveckling av användarnära kundmöten och tjänster. Men än så länge finns det 
bara ett byggblock på plats som rör kundmötet, och det är Mina ombud. Mina 
ombud gör det sedan hösten 2022 möjligt för ett företag att dela ut digitala 
fullmakter som gäller hos myndigheter och kommuner som har anslutit sig till 
tjänsten. Tjänsten är utvecklad av Bolagsverket inom ramen för Ena. 
 
107   Mejl från företrädare för Digg 2022-11-15. 
108   Digg, Uppdrag att etablera en förvaltningsgemensam digital infrastruktur för informationsutbyte, 
2019. 

Andra så kallade byggblock inom Ena som rör digitala tjänster är Digital post, Min 
profil och Mina ärenden. Mina meddelanden är namnet på infrastrukturen för 
säker digital post, som tidigare förvaltades av Skatteverket, och som alltså inte är 
någonting som har tagits fram inom ramen för Ena. Min profil befinner sig 
fortfarande i vad Digg kallar en utforskande utvecklingsfas, och Mina ärenden som 
Skatteverket arbetar med är i fasen pilotverksamhet. Än så länge har leveranserna 
från Ena som rör digitala tjänster riktade till privatpersoner varit få. 
Vi bedömer också att de konkreta leveranserna i de andra delarna av den 
förvaltningsgemensamma digitala infrastrukturen har varit få. Det enda exemplet, 
utöver Mina ombud, som företrädare för Digg nämner är arbetet med 
API-hantering som handlar om att få till ett standardiserat informationsutbyte. 
Ena har över tid utvecklats och flera delar har tillkommit. Enligt Digg ska 
EU-förordningen om en gemensam digital ingång realiseras bland annat med hjälp 
av den förvaltningsgemensamma infrastrukturen, där den svenska lösningen till 
del bygger på de förvaltningsgemensamma byggblocken inom Ena. Enligt 
företrädarna för Digg är innehållet i Ena behovsstyrt. Arbetet med en ny del i Ena 
inleds genom att någon skickar in en idé på vad som skulle kunna ingå. Idéer 
kommer hittills från en offentlig aktör, men kan i teorin komma från vem som 
helst. Utifrån idén gör Digg en analys och förstudie för att sedan kunna fatta beslut 
om att delen ska ingå i Ena. Enligt Digg behövs det sedan långsiktighet i styrning 
och ansvar, till exempel genom att en myndighet får en instruktionsenlig uppgift. 
6.2.7  Enaprojektet är än så länge ganska abstrakt  
Vi bedömer att Enaprojektet än så länge ter sig abstrakt för många av de vi pratat 
med. Det finns en otydlighet kring vad Ena är och vad det egentligen innebär att 
ansluta sig. Flera myndigheter i granskningen beskriver att det finns en otydlighet 
kring vad Ena ska innehålla. Arbetsförmedlingen skriver att det finns en risk att 
Ena skapar orealistiska förväntningar på vad som sker och utvecklas i de olika 
delarna som ingår i infrastrukturen. Många byggblock är en samling principer, 
utvärderingar och specifikationer att inspireras av och implementera snarare än 
konkret anslutning. Transportstyrelsen skriver att ett hinder är byggblockens 
varierande abstraktionsnivå (modell/ramverk/specifikation respektive 
digitala/tekniska tjänster), som ibland försvårar kommunikationen i myndigheten 
om vad ett byggblock är och hur det kan användas. Det främsta hindret har dock att 
göra med att många delar i infrastrukturen ännu inte är funktionella, enligt 
Transportstyrelsen.  

Ytterligare ett hinder är att Digg saknar verktyg för att få myndigheter att ansluta 
sig till Ena. Vår bedömning är att många myndigheter i granskningen förhåller sig 
avvaktande till att ansluta sig. Vi har ställt frågan till myndigheterna om de planerar 
att ansluta sig till Ena. De flesta myndigheter svarar att de i delar redan är anslutna 
(eftersom de är anslutna till digital post som fanns innan Ena) eller att de följer 
utvecklingen. Polismyndigheten skriver att de kan ansluta sig till Ena om det 
behövs för att lösa myndighetens uppdrag eller om lagstiftaren kräver det. 
I dagsläget är Diggs enda verktyg för att få myndigheter att ansluta sig att locka 
med bra tjänster. Digg har inte några tvingande verktyg för att få myndigheterna att 
ansluta sig eller att följa de principer och riktlinjer som finns i Ena. Företrädarna 
för Digg berättar att det krävs att tjänsterna har nått en viss mognad, för att den 
som ska använda tjänsten förstår vilken nytta den kan skapa i verksamheten och 
vilja ansluta sig. Än så länge är det få delar i Ena som har nått den mognad som 
krävs. Samtidigt är det först när många ansluter sig som nyttan med Ena kan 
realiseras. 
I uppdraget om att etablera den förvaltningsgemensamma infrastrukturen ingick 
även att vid behov lämna författningsförslag som reglerar eventuell föreskriftsrätt 
till stöd för myndigheternas respektive ansvar.109 Digg och övriga myndigheter 
lämnade inget förslag om föreskriftsrätt i rapporteringen av uppdraget. De höll 
frågan öppen om deltagande i infrastrukturen skulle vara frivilligt eller inte, och 
föreslog i stället en förordning för att styra delar av arbetet. De föreslog att 
regeringen tillsätter en statlig utredning för att behandla den övergripande rättsliga 
styrningen.110 Företrädare för Regeringskansliet berättar att underlaget som 
presenterades således inte var tillräcklig grund för att införa föreskriftsrätt. De 
bedömer därför att underlaget från Digg behöver utvecklas.111  
Det finns i dag inte heller någon tydlig definition av vad det innebär att ansluta sig 
till Ena. Detta speglas i svaren som vi har fått från myndigheterna som ingår i 
granskningen. Arbetsförmedlingen skriver att definitionen av vad det betyder att 
ansluta sig och använda den förvaltningsgemensamma digitala infrastrukturen 
behöver förtydligas. Företrädare för Digg berättar att de arbetar aktivt för att skapa 
en mer enhetlig anslutningsprocess.  
 
109   Regeringsbeslut I2019/03306/DF, I2019/01036/DF (delvis), I2019/01361/DF (delvis), 
I2019/02220/DF. 
110   Digg, Uppdrag att etablera en förvaltningsgemensam digital infrastruktur för informationsutbyte. 
Delredovisning, 2019. 
111   Intervju med företrädare för Infrastrukturdepartementet 2022-12-14. 

6.2.8  Regeringen har hittills styrt Ena genom uppdrag  
Arbetet med att etablera den förvaltningsgemensamma digitala infrastrukturen har 
hittills styrts av regeringsuppdrag som har avlöst varandra. Med dessa 
regeringsuppdrag har det också funnits medel för utveckling under tiden 
uppdraget har löpt. Projektet finansieras sedan 2021 och fram till 2024 av 
Europeiska unionens stimulanspaket Next Generation EU och är en del av Sveriges 
återhämtningsplan för att mildra effekterna av covid19-pandemin. 
Sammantaget innebär detta att styrningen och finansieringen av arbetet hittills har 
varit ryckigt och företrädarna för Digg önskar att styrningen och finansieringen av 
projektet framöver blir mer långsiktiga. Vidare skriver Digg i budgetunderlaget för 
2023–2025 att aviserad ram inte räcker för finansieringen till utveckling av 
planerade grunddatadomäner och byggblock. Detta kan leda till att arbetet i vissa 
delar behöver avbrytas eller pausas, och att stora delar av realiseringen av den 
potentiella nyttan uteblir. Företrädare för Regeringskansliet påtalar att det kommer 
vara viktigt att nyttan med Diggs arbete inom ramen för Ena kan påvisas för att 
kunna ta ytterligare utvecklande steg inom detta område.112 
 
112   Intervju med företrädare för Infrastrukturdepartementet 2022-12-14. 

7  Slutsatser och rekommendationer 
Riksrevisionens samlade bedömning är att statens insatser för att utveckla 
myndigheternas digitala tjänster riktade till privatpersoner inte har varit tillräckligt 
effektiva. De digitala tjänsterna håller godtagbar kvalitet, men det finns ett 
betydande utrymme för förbättring på flera områden. Riksrevisionen bedömer att 
det behövs förbättring vad gäller myndigheternas arbete med användarinvolvering, 
och med att säkerställa tillgänglighet för alla användare oavsett behov. 
Myndigheterna bör även utveckla sitt arbete med kostnadsnyttoanalyser. Mycket 
kan göras av myndigheterna själva utifrån rådande förutsättningar, men det finns 
även hinder på systemnivå som kräver insatser från regeringen och Digg. För att 
det digitala mötet mellan medborgare och förvaltning ska hålla en hög och likvärdig 
kvalitet oavsett myndighet, behöver regeringens styrning förändras och Diggs 
arbete med att främja den förvaltningsgemensamma digitaliseringen och den 
digitala tillgängligheten intensifieras. 
7.1  En hög digitaliseringsgrad kan bli ännu högre 
I Sverige finns det en hög digital mognad bland befolkningen med många vana 
digitala användare. Granskningen tyder på att det tycks finnas en förväntan från 
användare att statliga tjänster ska gå att utföra digitalt. Nya digitala tjänster får 
snabbt många användare. Riksrevisionen konstaterar också att det statliga 
tjänsteutbudet har digitaliserats i hyfsat hög takt under den senaste tioårsperioden. 
De flesta av de tjänster som myndigheterna i granskningen erbjuder privatpersoner 
är digitala, och ett arbete pågår dessutom på många områden för att digitalisera de 
tjänster som fortfarande inte går att utföra digitalt. Riksrevisionen iakttar också att 
myndigheterna lägger mycket resurser och arbetar med att utveckla sina digitala 
tjänster.  
Samtidigt finns det fortfarande påtagliga hinder för utvecklingen mot ett statligt 
tjänsteutbud som är fullt ut digitaliserat och samordnat mellan myndigheter. Det 
finns fortfarande tjänster som används av många men som inte är digitaliserade. 
Därtill saknar många myndigheter överblick över hur många tjänster som inte är 
digitala. Den svenska statsförvaltningen framstår i detta avseende tämligen långt 
ifrån målet om att vara bäst i världen på att använda digitaliseringens möjligheter.  
De hinder som föreligger är främst av rättslig karaktär. Det har tidigare lämnats 
förslag på revideringar av generella lagar såsom förvaltningslagen, utan att några 
förändringar gjorts. Granskningen visar att det också finns ett stort antal rättsliga 
hinder i lagstiftningen som specifikt reglerar olika sakområden och som inte heller 

regeringen gjort någon översyn kring. Konsekvensen är att det blir svårare för 
myndigheter att utbyta information mellan varandra, och att informationen i de 
digitala tjänsterna inte kan göras mer individanpassad. Enligt Riksrevisionen har 
regeringen i dessa avseenden varit alltför passiv med att undanröja sådana hinder. 
Det finns även andra hinder som exempelvis att föråldrade bakomliggande system 
kan sätta gränser för hur nya tjänster kan utvecklas och hur system kan samspela. 
Detta har Riksrevisionen tidigare granskat, och samma problem tycks fortfarande 
finnas kvar. 
7.2  Myndigheterna involverar inte användarna tillräckligt 
Det finns hinder på systemnivå, men det finns också mycket som myndigheterna 
kan förbättra inom ramen för nuvarande förutsättningar. Många av de digitala 
tjänster som ingår i granskningens urval håller enligt vår bedömning godtagbar 
kvalitet. Men samtliga tjänster kan förbättras vad gäller användbarhet och 
tillgänglighet, även om de brister granskningen blottlagt är av varierande 
allvarlighetsgrad. Enligt Riksrevisionens bedömning kan myndigheterna förbättra 
sina tjänster genom att på ett mer systematiskt sätt involvera användare vid 
utvecklingen av digitala tjänster. Att säkerställa tillgänglighet i det digitala mötet 
kräver mer än enstaka punktinsatser, det är någonting myndigheterna bör arbeta 
med löpande. Det är dessutom så att om tjänsterna är utformade utifrån behov som 
personer med svårigheter att använda tjänsterna har, blir tjänsterna bättre för alla. 
De brister som Riksrevisionen funnit vad gäller tillgänglighet och användbarhet i 
digitala tjänster handlar bland annat om att tjänsterna innehåller begrepp som 
tycks utgå ifrån myndighetsinternt språkbruk. Tjänsterna är också i olika grad 
uppbyggda utifrån en tydlig och begriplig logik. Vissa grupper kan generellt inte 
heller använda tjänsterna eftersom de inte är översatta till något annat språk än 
svenska, och eftersom de inte är utvecklade på ett sätt som gör dem säkra att 
använda av personer med skyddade personuppgifter. Tjänsterna är också olika 
långt utvecklade vad gäller antalet funktioner som förbättrar servicen för 
användaren. Riksrevisionen bedömer att skillnaden är stor mellan myndigheterna i 
hur långt de har kommit. Till exempel kan man i olika grad följa sitt ärende, pausa 
och spara sin anmälan eller ansökan, interagera med myndigheten och utvärdera 
tjänsten.  
Granskningen har inte omfattat i vilken grad tjänsterna uppfyller de tekniska 
tillgänglighetskrav som gäller enligt lagen om tillgänglighet till digital offentlig 
service. Ingen av tjänsterna som ingår i granskningen har heller tillsynats av Digg. 
Men inte någon av de statliga webbsidor som har tillsynats i Diggs ingående 

övervakning har blivit godkänd. Begripsams genomgång av några av tjänsterna i 
granskningen visar att några exempelvis inte är möjliga att använda med 
tangentbordsnavigering och att textstorleken är liten. Sammantaget indikerar detta 
att de inloggade tjänsterna likt webbsidorna sannolikt inte uppfyller de tekniska 
tillgänglighetskraven.  
7.3  Kostnadsnyttoanalyser används för sällan 
Granskningen visar att myndigheterna i få fall arbetar systematiskt med 
kostnadsnyttoanalyser. När de används tenderar analyserna dessutom att vara 
ofullständiga, genom att enbart nyttorna för myndigheten och inte för användarna 
medräknas. Möjligen kan bristen på denna typ av analys förklara att vissa tjänster 
som används av många ännu inte är digitaliserade. Att ta fram ett digitalt alternativ 
till en tidigare fysisk tjänst kan vara lönsamt, trots att det initialt kräver en 
investering. En risk med att inte arbeta med kostnadsnyttoanalyser är dessutom att 
myndigheten kan lägga fokus på fel saker. Det finns tecken på att analyserna, om 
de används, presenteras sent i myndighetens beslutsprocess, vilket medför en risk 
att de inte fungerar som beslutsunderlag på det sätt som annars vore möjligt. 
7.4  Myndigheterna gör på olika sätt, trots vissa insatser 
för att skapa mer enhetlighet 
Riksrevisionen konstaterar att myndigheterna arbetar på olika sätt med de digitala 
tjänsterna riktade till privatpersoner. Det finns inte någon etablerad så kallad best 
practice i hur man utvecklar digitala tjänster, även om det är tydligt att vissa 
myndigheter har mer kompetens och lägger mer resurser än andra. Det 
förekommer vissa försök att gemensamt utveckla tjänster riktade till privatpersoner 
men resultaten har hittills varit begränsade, med något undantag. Det arbete som 
Digg bedriver syftar delvis till att skapa mer enhetlighet bland myndigheterna och 
Digg kan därför komma att spela en viktig roll. Men detta arbete har ännu inte fått 
särskilt stort genomslag i myndigheterna, enligt Riksrevisionens bedömning.  
Det finns flera stora vinster i mer enhetlighet avseende myndigheternas digitala 
tjänster. Det handlar delvis om att det skulle spara resurser om myndigheterna blev 
bättre på att lära av varandra och använda varandras lösningar. Men det finns också 
vinster att göra när det kommer till tillgängligheten. Myndigheterna har utformat 
sina tjänster riktade till privatpersoner på skilda sätt. Även om tjänsterna har 
liknande funktioner, såsom Mina sidor, är dessa i olika grad genomarbetade och 
därtill uppbyggda med olika logik. Myndigheterna arbetar också i olika grad 

systematiskt med att säkerställa tillgängligheten, och på vissa håll är detta arbete 
begränsat. 
Det är också tydligt att myndigheterna gör olika tolkningar av lagstiftningen. Här är 
vår bild att vissa myndigheter gör en väl försiktig tolkning av vad som är möjligt att 
göra, vilket hämmar digitaliseringen. Både eSam och Digg arbetar med att stötta 
och vägleda myndigheterna i hur de ska tolka lagstiftningen. Det tycks dock inte ha 
gett några tydliga avtryck hittills. eSam och Digg har endast möjlighet att ge 
rekommendationer, vilka inte är bindande för myndigheterna. Här finns även en 
risk att ansvarsfördelningen mellan eSam och Digg är något oklar. 
7.5  Digg har hittills tagit rollen som försiktig vägledare  
Riksrevisionens bedömning är att Digg främst har valt att ta rollen som försiktig 
vägledare. Med tanke på frånvaron av enhetlighet i hur myndigheterna arbetar och 
skillnaderna i kvaliteten i det statliga digitala mötet, skulle Digg kunna spela en 
mycket viktig roll i förhållande till övriga statliga myndigheter. En förklaring till 
Diggs begränsade genomslag ligger sannolikt i de verktyg Digg har till sitt 
förfogande för att påverka andra myndigheter. Digg saknar andra medel än att 
locka med bra stöd och tjänster för att få myndigheterna med på tåget.  
En annan förklaring ligger i hur Digg har valt att tolka och utföra sitt uppdrag. 
Digg har exempelvis inte genomfört tillsyn enligt lagen om tillgänglighet till digital 
offentlig service i den grad som EU:s genomförandebeslut kräver. Digg har inte 
heller arbetat med att främja digital tillgänglighet i särskilt hög utsträckning. 
Digg hänvisar till att de inte fått tillräckliga resurser för arbetet. Det är dock ett 
myndighetsinternt beslut hur mycket resurser som avsätts till olika delar av 
verksamheten.  
Frågan om Diggs framtida roll kopplad till tillgänglighetsfrågor, bereds inom 
Regeringskansliet. Riksrevisionen tar inte ställning till vilken myndighet som bör 
bedriva tillsyn i enlighet med lagen om tillgänglighet till digital offentlig service. 
Regeringen har gett Digg ett stort antal mer eller mindre kortsiktiga, om än 
omfattande, uppdrag. Uppdragen har varit av olika karaktär, men många har 
handlat om kunskapsuppbyggande. Myndighetens ansvar för analys har dessutom 
breddats ytterligare genom en instruktionsändring. Riksrevisionen bedömer att 
styrningen riskerar att leda till att Digg prioriterar ner uppgifter som är långsiktiga 
och som framgår av myndighetens instruktion. Digg kan ta en tydligare roll än i 
dag, men behöver rätt förutsättningar för att kunna göra det. 

7.6  Starkare styrning behövs för att påskynda arbetet 
Inom ramen för denna granskning har vi vid intervjuer mött uppfattningen att den 
svenska decentraliserade förvaltningsmodellen med organisatoriskt fristående och 
stora myndigheter utgör ett hinder för att digitala tjänster ska kunna utvecklas 
tillräckligt snabbt. Det påpekas att ansvar och uppgifter i hög grad är delegerade till 
myndigheterna och att expertkunskap snarare finns på myndigheterna än i 
Regeringskansliet. Men det finns enligt Riksrevisionens bedömning inget legalt 
inslag i den svenska förvaltningsmodellen som hindrar en starkare styrning från 
regeringen. 
Förvaltningsmodellen i sitt faktiska utförande kan visserligen ha en viss negativ 
inverkan. I andra länder finns ambitionen att användare inte ska behöva känna till 
vilken aktör som tillhandahåller en viss tjänst, en ambition som kan vara svårare i 
Sverige när myndigheter är vana att arbeta på sina egna sätt. Det kan i sin tur även 
leda till att statliga digitala tjänster saknar en enhetlig utformning.  
Denna granskning visar att det behövs en ökad standardisering av digitala tjänster, 
utökade möjligheter till informationsutbyte mellan myndigheter, en ökad 
användarinvolvering och en ökad kunskap om nyttor och kostnader med 
digitalisering av tjänster. Granskningen visar också att detta inte i tillräcklig 
omfattning kommer av sig självt. Inom det tvärsektoriella området digitalisering av 
offentlig förvaltning behövs en starkare styrning från centralt håll för att påskynda 
effektivisering.  
7.7  Rekommendationer 
Riksrevisionen lämnar följande rekommendationer till regeringen: 
•  Intensifiera arbetet med att i möjligaste mån undanröja de rättsliga hinder 
som föreligger för att utveckla digitala tjänster. Det omfattar att se över både 
generell lagstiftning och lagstiftning som är specifik för vissa 
verksamhetsområden.  
•  Klargör den roll som Myndigheten för digital förvaltning ska ha och 
säkerställ att styrningen ligger i linje med denna roll. Förtydliga även 
regeringens förväntningar på Myndigheten för digital förvaltnings arbete 
med tillsyn och främjande inom digital tillgänglighet. 

•  Styr Myndigheten för digital förvaltning främst genom instruktion, och 
mindre genom regeringsuppdrag i regleringsbrev och särskild ordning. 
Detta för att ge Myndigheten för digital förvaltning förutsättningar att 
etablera och arbeta mer med sin kärnverksamhet. 
•  Överväg att ge Myndigheten för digital förvaltning föreskriftsrätt inom 
ramen för arbetet med den förvaltningsgemensamma digitala 
infrastrukturen (Ena), i syfte att stärka enhetligheten i myndigheternas 
arbete med digitalisering. 
Riksrevisionen lämnar följande rekommendationer till de myndigheter som 
tillhandahåller digitala tjänster riktade till privatpersoner: 
•  Säkerställ att användare involveras vid utveckling av digitala tjänster. 
Exempelvis bör användare kunna lämna synpunkter direkt i tjänsten, och 
tjänsterna bör genomgående och löpande testas på olika användargrupper, 
inte minst sådana med särskilda behov. 
•  Använd kostnadsnyttoanalyser vid prövning och utveckling av digitala 
tjänster. Detta gäller särskilt prövning av de tjänster som fortfarande är 
ickedigitala, som ett led i en fortsatt digitalisering.  
•  Säkerställ att de digitala tjänsterna kan användas av individer med skyddade 
personuppgifter. 

Referenslista 
Rapporter 
Begripsam, Samlade erfarenheter av tester av statliga e-tjänster och kognitiv 
tillgänglighet, Begripsam, 2022.  
Europeiska kommissionen, eGovernment Benchmark 2021 – Entering a New Digital 
Government Era, 2021. 
Centrala studiestödsnämnden, Kundernas upplevelse av ansökan om studiemedel, 
2022.  
Försäkringskassan, Försäkringskassans årsredovisning 2021, Försäkringskassan, 
2022.  
Internetstiftelsen, Svenskarna och internet, Internetstiftelsen, 2022. 
Jämställdhetsmyndigheten, Skyddade personuppgifter – oskyddade personer, rapport 
2022:10, Jämställdhetsmyndigheten 2022.  
Kronofogdemyndigheten, Kronofogdemyndighetens årsredovisning 2021, 
Kronofogdemyndigheten, 2022. 
Myndigheten för digital förvaltning, Digital förvaltning i internationellt perspektiv 
2021, Myndigheten för digital förvaltning, 2021. 
Myndigheten för digital förvaltning, Tillgänglighetsdirektivet (SOU 2021:44) 
(yttrande), Myndigheten för digital förvaltning, 2021.  
Myndigheten för digital förvaltning, Uppdrag att etablera en förvaltningsgemensam 
digital infrastruktur för informationsutbyte, I2019/03306/DF, I2019/01036/DF 
(delvis), I2019/01361/DF (delvis), I2019/02220/DF, Myndigheten för digital 
förvaltning, 2021.  
Myndigheten för digital förvaltning, Uppdrag att etablera en förvaltningsgemensam 
digital infrastruktur för informationsutbyte, ärendenummer AD 2019:582, 
Myndigheten för digital förvaltning, 2019.  
Myndigheten för digital förvaltning, Uppföljning av statliga myndigheters 
digitalisering, diarienummer 2021:2731, Myndigheten för digital förvaltning, 2021. 
Myndigheten för digital förvaltning, Årsredovisning 2018, Myndigheten för digital 
förvaltning, 2019.  
Myndigheten för digital förvaltning, Årsredovisning 2019, Myndigheten för digital 
förvaltning, 2020.  

Myndigheten för digital förvaltning, Årsredovisning 2020, Myndigheten för digital 
förvaltning, 2021.  
Myndigheten för digital förvaltning, Årsredovisning 2021, Myndigheten för digital 
förvaltning, 2022.  
OECD, Digital Government Index 2019 Results, OECD Public Governance Policy 
Papers No 3, OECD, 2020.  
OECD, Government at a Glance, 2019. 
Pensionsmyndigheten, Årsredovisning 2016 – Pensionsmyndigheten, 
Pensionsmyndigheten, 2017. 
Pensionsmyndigheten, Årsredovisning 2017 – Pensionsmyndigheten, 
Pensionsmyndigheten, 2018. 
Pensionsmyndigheten, Årsredovisning 2018 – Pensionsmyndigheten, 
Pensionsmyndigheten, 2019. 
Pensionsmyndigheten, Årsredovisning 2019 – Pensionsmyndigheten, 
Pensionsmyndigheten, 2020. 
Pensionsmyndigheten, Årsredovisning 2020 – Pensionsmyndigheten, 
Pensionsmyndigheten, 2021. 
Polismyndigheten, Kvalitets- och effektivitetsgranskning anmälan av skadegörelse via 
telefon och e-anmälan till PKC, 2021.  
Polismyndigheten, Utvärdering av e-tjänster, 2021. 
Riksrevisionen, Mörkertal inom bostadstillägget, RiR 2019:22, 2019.  
Riksrevisionen, Polisens hantering av mängdbrott – en verksamhet vars förmåga 
behöver förstärkas, RiR 2023:2, 2023. 
Riksrevisionen, Var god dröj, myndigheterna digitaliserar, RiR 2021:8, 2021. 
Utredningar 
Ds 2017:60, Genomförande av tillgänglighetsdirektivet. 
Ds 2022:13, Utökat informationsutbyte. 
SOU 2010:29, En ny förvaltningslag. 
SOU 2015:66, En förvaltning som håller ihop. 
SOU 2018:25, Juridik som stöd för förvaltningens digitalisering. 

Riksdagstryck 
Bet. 2015/16:FiU25, Statlig förvaltning och statistikfrågor, punkt 1 och rskr. 
2015/16:208. 
Dir. 2009:19, Delegation för e-förvaltning.  
Dir 2016:98, Digitaliseringsrättsutredningen, 2016. 
Dir. 2016:97, Tilläggsdirektiv till Utredningen om effektiv styrning av nationella digitala 
tjänster i en samverkande förvaltning, 2016.  
Dir. 2023:7, Tilläggsdirektiv till Postfinansieringsutredningen. 
Dir. 2022:118, Utvecklad reglering och styrning av interoperabilitet vid datadelning inom 
den offentliga förvaltningen och från den offentliga förvaltningen till externa aktörer, 
2018.  
Näringsdepartementet, För ett hållbart digitaliserat Sverige - en digitaliseringsstrategi, 
N2017/03643/D, Näringsdepartementet, 2017.  
Näringsdepartementet, It i människans tjänst – en digital agenda för Sverige (dnr 
N2011/342/ITP), Näringsdepartementet, 2011. 
Näringsdepartementet, Med medborgaren i centrum – regeringens strategi för en 
digitalt samverkande statsförvaltning, Näringsdepartementet, 2012.  
Prop. 1979/80:2 med förslag till sekretesslag m.m. 
Prop. 2011/12:1, Budgetpropositionen för 2012, utg. omr. 22, bet. 2011/12:TU1, rskr. 
2011/12:87. 
Prop. 2016/17:188, Nationellt mål och inriktning för funktionshinderspolitiken. 
Prop. 2009/10:175, Offentlig förvaltning för demokrati, delaktighet och tillväxt. 
Prop. 2019/20:1, Budgetpropositionen för 2020, bet. 2019/20:FiU1, rskr.2019/20:129. 
Regeringsbeslut I2021/03308, Regleringsbrev för budgetåret 2022 avseende 
Myndigheten för digital förvaltning. 
Regeringsbeslut, Regleringsbrev för budgetåren 2015–2022 avseende Arbetsförmedlingen.  
Regeringsbeslut, Regleringsbrev för budgetåren 2015–2022 avseende Centrala 
studiestödsnämnden.  
Regeringsbeslut, Regleringsbrev för budgetåren 2015–2022 avseende Försäkringskassan. 
Regeringsbeslut, Regleringsbrev för budgetåren 2015–2022 avseende Kronofogdemyndigheten. 
Regeringsbeslut, Regleringsbrev för budgetåren 2015–2022 avseende Pensionsmyndigheten. 

Regeringsbeslut, Regleringsbrev för budgetåren 2015–2022 avseende Polismyndigheten. 
Regeringsbeslut, Regleringsbrev för budgetåren 2015–2022 avseende Skatteverket. 
Regeringsbeslut, Regleringsbrev för budgetåren 2015–2022 avseende Trafikverket. 
Regeringsbeslut, Regleringsbrev för budgetåren 2015–2022 avseende Transportstyrelsen. 
Regeringsbeslut, Regleringsbrev för budgetåren 2015–2022 avseende Universitets- och 
högskolerådet. 
Författningar med mera 
EU-direktivet (2016/2102) om tillgänglighet avseende offentliga myndigheters 
webbplatser och mobila applikationer. 
EU-förordningen (910/2014) om elektronisk identifiering och betrodda tjänster för 
elektroniska transaktioner på den inre marknaden och om upphävande av direktiv 
1999/93/EG. 
EU-förordningen (2018/1724) om en gemensam digital ingång för 
tillhandahållande av information, förfaranden samt hjälp och 
problemlösningstjänster. 
Förordningen (2018:1486) med instruktion för Myndigheten för digital förvaltning. 
Förvaltningslagen (2017:900). 
Lagen (2018:1937) om tillgänglighet till digital offentlig service. 
Myndighetsförordningen (2007:515). 
Offentlighets- och sekretesslagen (2009:400). 
Webbsidor 
Myndigheten för digital förvaltning, ”Resultat av ingående övervakning”, 
https://www.digg.se/analys-och-uppfoljning/lagenom-tillganglighettill-digitaloffentlig-servicedos-lagen/ingaendeovervakning/resultatav-ingaendeovervakning, hämtad 2022-05-27. 
Myndigheten för digital förvaltning, ”Diggs tillsyn visar att samma 
tillgänglighetsbrister återkommer”, https://www.digg.se/omoss/nyheter/nyheter/2022-11-14-diggstillsyn-visaratt-sammatillganglighetsbrister-
aterkommer, hämtad 2022-11-14.  
Myndigheten för delaktighet, ”Rivkraft”, https://www.mfd.se/rivkraft, hämtad 
2023-01-12. 

Bilaga 1. Metoder och intervjuförteckning 
Användbarhet och tillgänglighet  
Användbarhet och tillgänglighet är två etablerade och delvis överlappande begrepp 
inom webbdesign. En formell definition av användbarhet finns i ISO 9241–11. Den 
lyder: ”Den grad i vilken specifika användare kan använda en produkt för att uppnå 
ett specifikt mål på ett ändamålsenligt, effektivt och för användaren 
tillfredsställande sätt i ett givet sammanhang.” Användarens behov och upplevelse 
är alltså utgångspunkten för bedömningen av användbarheten, och definitionen 
går även i linje med regeringens mål om att digitaliseringen av den offentliga 
förvaltningen ska förenkla vardagen för medborgare. I regeringens strategi för en 
digitalt samverkande statsförvaltning från 2012 har regeringen beslutat om tre 
delmål till målet om en enklare vardag för medborgare. Det första delmålet är att 
digitala tjänster ska utformas efter användarnas behov. Det andra delmålet är att 
digitala tjänster ska vara enkla och säkra att använda. Det tredje delmålet är att det 
ska bli lättare att hitta rätt digital tjänst. 
Tillgänglighet handlar om att en digital tjänst ska vara tillgänglig och användbar för 
alla, oavsett användarens funktionsförmåga. Vi har i granskningen utgått ifrån 
principen om universell utformning som design. Principen kommer från FN:s 
konvention om rättigheter för personer med funktionsnedsättning och är ett av 
områdena som funktionshinderspolitiken riktas mot för att nå det nationella målet. 
Lagen om tillgänglighet till digital offentlig service innebär att offentliga aktörer är 
skyldiga att tillgänglighetsanpassa sina webbplatser, mobilapplikationer och 
digitala tjänster. De behöver uppfylla de tekniska kraven möjlig att uppfatta, 
hanterbar, begriplig och robust.113 De tekniska kraven är specifika och handlar till 
exempel om att användaren ska kunna navigera sig fram med tangentbord och att 
innehållet ska kunna tolkas av hjälpmedel.  
Workshop med Begripsams panel  
Vi har anlitat organisationen Begripsam för att vid tre tillfällen utvärdera ett urval 
av de granskade digitala tjänsterna ur ett kognitivt perspektiv. 
Begripsam utvärderar webbtjänsterna genom workshops. I dessa workshops möts 
en panel av personer med erfarenhet av kognitiva svårigheter och vana att utvärdera 
 
113   Direktiv (EU) 2016/2102 om tillgänglighet avseende offentliga myndigheters webbplatser och 
mobila applikationer. Detaljerna framgår av den europeiska standarden EN 301 549. 

digitala tjänster och går igenom de digitala tjänsterna tillsammans med 
Begripsam.114  
Metoden är baserad på barrier walkthrough. Deltagarna reflekterar genom att ”tänka 
högt”. Det är en metod som lyfter fram och tydliggör vad i det granskade objektet 
som skapar svårigheter. I steg två vänds sedan fokus mot tänkbara lösningar och 
förbättringar.115 
Metoden är också baserad på en så kallad värdebaserad design. Det innebär att 
personer som är berörda av en design ska ha inflytande i designprocessen. Tanken 
är att om digitala tjänster utformas med extremanvändares behov i åtanke, alltså 
personer med svårigheter att använda tjänsterna, blir tjänsterna bättre för alla. 
Detta bygger på en demokratisk grundtanke och värden så som inkludering, alla 
människors lika värde, värdighet och trygghet.116 
Enkät till panelen Rivkraft 
Myndigheten för delaktighet har på vårt uppdrag skickat ut frågor i sin webbenkät 
riktad till undersökningspanelen Rivkraft. Syftet med enkäten var att undersöka 
hur personer med olika funktionsnedsättningar upplevt tillgängligheten till statliga 
digitala tjänster. Myndigheten för delaktighet använder Rivkraft som en del i sitt 
uppföljningssystem av levnadsvillkor för personer med funktionsnedsättning. 
Panelen är självrekryterad och alla som är 18 år eller äldre och har en 
funktionsnedsättning kan anmäla sig. Rivkraft genomförs som en webbenkät som 
skickas ut 3–5 gånger per år. Det är frivilligt att svara. Den enkät vi beställt 
samlades in under hösten 2022.117 
Av de 2 782 personer som ingår i Rivkraftpanelen och som fick enkäten var det 
2 005 personer som svarade. Svarsfrekvensen var alltså 72 procent. Av 
respondenterna var 1 489 kvinnor (74 procent), 474 var män (24 procent) och 
42 angav annan könsidentitet (2 procent). Åldersfördelningen bland 
respondenterna visas i tabell 6 nedan. 
 
114   Begripsams rapporter: Utvärdering av Kronofogdemyndighetens delgivningstjänst samt  
Polismyndighetens e-tjänst för stöldanmälan, Utvärdering av Ansök om allmän pension samt 
Ansök om körkortstillstånd, Utvärdering av Ansök om studiemedel från CSN.  
115   Begripsams rapporter: Utvärdering av Kronofogdemyndighetens delgivningstjänst samt  
Polismyndighetens e-tjänst för stöldanmälan, Utvärdering av Ansök om allmän pension samt 
Ansök om körkortstillstånd, Utvärdering av Ansök om studiemedel från CSN. 
116   Begripsams rapporter: Utvärdering av Kronofogdemyndighetens delgivningstjänst samt  
Polismyndighetens e-tjänst för stöldanmälan, Utvärdering av Ansök om allmän pension samt 
Ansök om körkortstillstånd, Utvärdering av Ansök om studiemedel från CSN. 
117   Myndigheten för delaktighet, ”Rivkraft”, hämtad 2023-01-12. 

Tabell 6 Åldersfördelning bland respondenterna av enkäten som skickades till 
panelen Rivkraft 
Åldersintervall  Antal respondenter  Andel respondenter 
18–29 år  145  7,2 % 
30–44 år   546  27,2 % 
45–54 år  495  24,7 % 
55–64 år  393  19,6 % 
65–n år  426  21,2 % 
Anm.: Tredje kolumnen summerar till 99,9 procent på grund av avrundningsdifferens. 
Resultaten från enkäten är inte representativa, eftersom panelen är självrekryterad. 
På grund av detta har vi inte gjort någon bortfallsanalys. Att panelen är 
självrekryterad kan också påverka resultaten av enkäten. Man kan exempelvis tänka 
sig att en panel som består av personer som självmant anmält sig kan vara särskilt 
kritiskt inställd till digitala tjänster. Det går också att tänka sig att personer i en 
digitalt självrekryterad panel kan vara särskilt duktiga och vana vid att använda 
digitala tjänster och att detta påverkar deras svar. 
Frågorna i enkäten handlade om huruvida respondenterna hade använt någon 
statlig myndighets digitala tjänst för att ansöka eller anmäla något under de senaste 
två åren, vilket skäl som fanns om respondenten inte hade gjort det, samt vilken 
uppfattning de respondenter som använt någon tjänst hade om tillgängligheten i 
den eller de använda tjänsterna.  
Vår genomgång av ett urval digitala tjänster riktade till 
privatpersoner 
Vi har träffat representanter för de myndigheter som tillhandahåller digitala 
tjänster riktade till privatpersoner för att gå igenom och ställa frågor om tjänsterna i 
urvalet. Vid dessa tillfällen har ett antal på förhand definierade övergripande teman 
och frågeställningar varit vägledande. Dessa frågeställningar handlar om 
tjänsternas utformning, utseende och vilken typ av service som erbjuds i tjänsterna. 
Nedan visas en sammanställning av vägledande teman och frågeställningar vid 
genomgång av myndigheternas tjänster. 
Tema personlig anpassning: Är tjänsten anpassad till användaren? 
•  Finns förifylld information om användaren från andra källor? 
•  Finns ”Mina sidor” eller motsvarande där man kan se och följa sina 
ärenden? 

•  Går det att spara uppgifter under tiden man fyller i sin ansökan eller 
anmälan? 
•  Kan man göra personliga val, såsom språkinställning? 
•  Hänvisas det i tjänsten till andra tjänster som användaren kan behöva 
använda? 
Tema användbarhet: Är tjänsten enkel att förstå och använda? 
•  Är det enkelt att hitta tjänsten på hemsidan? 
•  Är informationen i tjänsten tydlig så att det är lätt att förstå hur man gör? 
•  Finns det en förklaring till varför tjänsten behöver vissa uppgifter? 
•  Används ett enkelt språk i tjänsten och förklaras svårare begrepp? 
•  Får användaren tydligt besked om att ansökan eller anmälan är mottagen? 
•  Är det enkelt att komplettera eller ändra i sitt ärende? 
•  Är det tydligt vilka frågor som är obligatoriska och vilka som inte är det? 
Tema interaktivitet: Är tjänsten interaktiv och lyhörd avseende synpunkter? 
•  Finns det möjlighet att ställa frågor genom att chatta eller ringa i inloggat 
läge? 
•  Kan en handläggare spegla tjänsten för att enklare stötta användaren? 
•  Finns det möjlighet att lämna synpunkter på tjänsten direkt i tjänsten? 
Skriftliga frågor och analys av underlag från 
myndigheterna 
Inom ramen för granskningen har vi skickat skriftliga frågor och begärt in 
underlag från myndigheterna vid tre tillfällen. Frågorna i de två senare utskicken 
har varit följdfrågor utifrån den information vi fått från myndigheterna och den 
analys som vi hunnit göra i projektet. Exempel på underlag som vi har tagit emot 
och analyserat är uppgifter om resursåtgång, tillgång till information från andra 
myndigheter, uppgift om rättsliga hinder, resultat av egna kundundersökningar av 
de digitala tjänsterna och frågor om kontakter med Digg. Vi har även gått igenom 
myndigheternas aktuella strategier som rör digitala tjänster riktade till enskilda och 
utvärderingar eller internrevisionsrapporter som tagits fram under de senaste tre 
åren. 

Intervjuer och möten 
Inledande möten med myndigheter 
Myndighet/organisation  Datum  Befattning 
Digg  2022-05-09   Handläggare 
Arbetsförmedlingen  2022-05-16   Kvalificerad handläggare 
Polismyndigheten  2022-05-18   Poliskommissarie 
Kronofogdemyndigheten  2022-05-18  IT-strateg  
CSN  2022-05-23   Verksamhetscontroller och 
verksamhetsutvecklare  
Skatteverket  2022-05-23   Enhetssamordnare, verksamhetsutvecklare 
och produktägare 
Transportstyrelsen  2022-05-30   Enhetschef  
Pensionsmyndigheten  2022-05-31   Verksamhetscontroller, digital kommunikatör 
och produktägare 
Trafikverket  2022-06-01   Risk manager, avdelningschef och 
avdelningschef 
Myndigheten för delaktighet  2022-06-29   Enkätansvarig 
Statens servicecenter  2022-08-31   Avdelningschef  
Gruppintervjuer med servicehandläggare vid Statens servicecenter 
Myndighet/organisation  Datum  Befattning 
Statens servicecenter  2022-09-21   Grupp om fem handläggare 
Statens servicecenter  2022-09-27  Grupp om fem handläggare 
Möten med forskare och intresseorganisationer 
Universitet/Organisation  Datum  Befattning 
Göteborgs universitet  2022-04-25  Professor i informatik 
Begripsam  2022-04-26  VD och projektledare 
Göteborgs universitet  2022-04-28   Professor i interaktionsdesign 
UseIt  2022-05-05   Tillgänglighetsexpert 
Karlstad universitet  2022-05-12   Universitetslektor och docent 
Kungliga tekniska högskolan  2022-09-27  Professor i människadatorinteraktion 
Funka  2022-11-07  Chief Research and Innovation Officer 
SeniorNet  2022-11-29  Ordförande och styrelseledamot 

Genomgång av digitala tjänster riktade till privatpersoner 
Myndighet/organisation  Datum  Befattning 
Pensionsmyndigheten  2022-08-24   Produktägare och verksamhetsutvecklare 
Trafikverket  2022-09-28   Verksamhetsutvecklare 
UHR  2022-09-28   Kommunikatör, produktägare och 
produktionssamordnare  
Transportstyrelsen  2022-09-30  Verksamhetsutvecklare, sektionschef, 
utredare och utredare 
Skatteverket  2022-10-03   Produktägare  
Försäkringskassan  2022-10-03   Produktägare, digital strateg och 
systemutvecklare 
Skatteverket  2022-10-04  Produktägare och verksamhetsutvecklare 
CSN  2022-10-05  Verksamhetsutvecklare 
Kronofogdemyndigheten  2022-10-06  Testledare och produktägare  
Polismyndigheten  2022-10-06  Verksamhetsutvecklare och webbutvecklare 
Arbetsförmedlingen  2022-10-12  Enhetschef, UX-designer och 
produktansvarig 
Begripsams workshops  
Myndighet/organisation  Datum   
Begripsam  2022-11-03  En panel med fem personer 
Begripsam  2022-11-16  En panel med fem personer 
Begripsam  2022-12-05  En panel med fem personer 
Övriga intervjuer 
Myndighet/organisation  Datum  Befattning 
Digg  2022-11-07  Jurist och handläggare  
eSam  2022-11-10  Kanslichef och samordnare  
Digg  2022-11-10  Samordnare och projektledare  
Digg  2022-11-14  Analytiker, samhällsekonom och expert inom 
nyttorealisering 
Digg  2022-11-15  Leveransledare och verksamhetsarkitekt 
Infrastrukturdepartementet  2022-12-14  Gruppchef och myndighetshandläggare 
Digg  2023-02-01  Chefsjurist och tf. avdelningschef 

Detta  ställer  höga  krav  på  de  digitala  tjänster  som  myndigheterna 
erbjuder. Riksrevisionen har granskat om statens insatser för att utveckla 
myndigheternas  digitala  tjänster  riktade  till  privatpersoner  har  varit  
tillräckligt effektiva. 
Riksrevisionen bedömer att de digitala tjänsterna håller godtagbar kvalitet, 
men  att  det  finns  betydande  förbättringspotential  på  flera  områden.  
Tjänsterna skiljer sig mycket åt när det kommer till innehåll och utformning. 
Det  finns  även  brister  i  myndigheters  sätt  att  arbeta  med  att  utveckla 
användbara och tillgängliga digitala tjänster. Det finns också tjänster som 
används av många där det ännu inte utvecklats något digitalt alternativ.  
Granskningen  visar  att  Myndigheten  för  digital  förvaltnings  genomslag 
hittills varit begränsat, och att det kvarstår många rättsliga hinder – trots flera 
utredningar på området. 
Riksrevisionen  rekommenderar  regeringen  bland  annat  att  intensifiera  
arbetet  med  att  undanröja  rättsliga  hinder  på  området  samt  att  klargöra 
den  roll  som  Myndigheten  för  digital  förvaltning  ska  ha.  Riksrevisionen 
rekommenderar  myndigheter  som  tillhandahåller  digitala  tjänster  riktade 
till privatpersoner bland annat att säkerställa att användare involveras vid 
utveckling av digitala tjänster och att i högre utsträckning använda sig av 
kostnadsnyttoanalyser.
 
Riksrevisionen
S:t Eriksgatan 117
Box 6181, 102 33 Stockholm
