Lex Maria och lex Sarah 
– statens arbete mot vårdskador  
och missförhållanden inom vård  
och omsorg av äldre
RiR 2023:4

Riksrevisionen  är  en  myndighet  under  riksdagen  med  uppgift  att  granska  statliga 
myndigheter och verksamheter. Vi bedriver både årlig revision och effektivitetsrevision. 
Genom ett grundlagsskyddat oberoende har Riksrevisionen ett starkt mandat och är en 
viktig del av riksdagens kontrollmakt som bidrar till förbättringar och demokratisk insyn.
Denna rapport har tagits fram inom effektivitetsrevisionen, vars uppgift är att granska hur 
effektiv den statliga verksamheten är. Vi lämnar även rekommendationer för att förbättra 
den granskade verksamheten. Effektivitetsgranskningar lämnas direkt till riksdagen som 
bereder dem tillsammans med en svarsskrivelse från regeringen.
Riksrevisionen

Beslutad: 2023-02-23 
Diarienummer: 3.1.1-2021-1028 
RiR 2023:4 
Till: Riksdagen 
Härmed överlämnas enligt 9 § lagen (2002:1022) om revision av statlig verksamhet m.m. 
följande granskningsrapport: 
Lex Maria och lex Sarah 
– statens arbete mot vårdskador och missförhållanden inom 
vård och omsorg av äldre 
Riksrevisionen har granskat om statens insatser inom ramen för bestämmelserna 
om lex Maria och lex Sarah är effektiva så att vårdskador och missförhållanden 
förhindras och vård- och omsorgsverksamheter uppfyller sitt ansvar mot enskilda 
i vården och omsorgen om äldre. Resultatet av granskningen redovisas i denna 
granskningsrapport. Den innehåller slutsatser och rekommendationer som avser 
regeringen, Inspektionen för vård och omsorg (IVO) och Socialstyrelsen. 
Riksrevisor Helena Lindberg har beslutat i detta ärende. Revisionsdirektör 
Olof Widmark har varit föredragande. Enhetschef Magdalena Brasch och revisor 
Kristina Lindholm har medverkat i den slutliga handläggningen. 
Helena Lindberg 
  Olof Widmark 
För kännedom 
Regeringskansliet; Socialdepartementet 
Inspektionen för vård och omsorg (IVO) och Socialstyrelsen  

Innehåll 
Sammanfattning  5
1  Inledning  9
1.1  Motiv till granskning  9
1.2  Övergripande revisionsfråga och avgränsningar  10
1.3  Bedömningsgrunder  11
1.4  Metod och genomförande  14
2  Bakgrund  15
2.1  Syfte med lex Maria och lex Sarah  15
2.2  Ansvarsfördelning vid hanteringen av vårdskador och 
missförhållanden  16
3  Vård- och omsorgsverksamheters arbete med att förhindra 
vårdskador och missförhållanden  25
3.1  Sammanfattning av kapitlet  25
3.2  Arbetet med vårdskador och missförhållanden bygger på 
bedömningar i olika led  26
3.3  Lex Maria- och lex Sarahanmälningar till IVO  27
3.4  Avvikelserapportering är grunden för att upptäcka vårdskador och 
missförhållanden  34
3.5  Utredningar enligt lex Maria och lex Sarah  38
3.6  Uppföljning av åtgärder och resultat  42
4  IVO:s tillsyn av lex Maria- och lex Sarahanmälningar  46
4.1  IVO:s handläggning av lex Maria och lex Sarah  47
4.2  Tillsynens bidrag till lärande och uppföljning av resultat  54
4.3  Lex Maria och lex Sarah som underlag för tillsynens inriktning  60
5  Socialstyrelsens normering, uppföljning och stöd  63
5.1  Arbetet med patientsäkerhet och kvalitet i vården och omsorgen 
organiseras utifrån lagstiftningarna  64
5.2  Stöd och information  65
5.3  Uppföljning av vårdskador och missförhållanden  71
5.4  Samverkan med IVO  78
6  Slutsatser och rekommendationer  80
6.1  Socialstyrelsen bör stärka stödet till vård- och 
omsorgsverksamheterna  80
6.2  IVO bör stärka kvaliteten i handläggningen  82
6.3  Brister i underlaget för att inrikta tillsynen  83
6.4  Verksamheternas ansvar mot enskilda bör utökas i lex Maria- och 
lex Sarahbestämmelserna  85

6.5  Patientnämnderna och patientskadeförsäkringen nyttjas inte i den 
kommunala hälso- och sjukvården  87
6.6  Den statliga styrningen för ökad kvalitet i vården och omsorgen om 
äldre bör stärkas  88
6.7  Bristande uppföljning av vårdskador och missförhållanden ger 
sämre förutsättningar för åtgärder  88
6.8  Rekommendationer  89
Referenslista  91
Bilaga 1. Metod  96

Sammanfattning 
Vårdskador och missförhållanden orsakar lidande för enskilda och medför stora 
kostnader för vården och omsorgen. Verksamheter som bedriver vård- och omsorg 
för äldre ska enligt bestämmelserna om lex Maria och lex Sarah fånga upp, utreda 
och åtgärda händelser som har, eller kunnat medföra en vårdskada eller ett 
missförhållande. Syftet är att förhindra att liknande händelser sker igen. 
Bestämmelserna reglerar även verksamheters ansvar gentemot den som drabbats 
av en vårdskada eller ett missförhållande. Staten ska genom normering, tillsyn, 
stöd och uppföljning bidra till att syftet med bestämmelserna uppnås. 
Riksrevisionen har granskat om de statliga insatserna är effektiva. 
Riksrevisionens övergripande slutsats är att statens insatser inte är effektiva för att 
vård- och omsorgsverksamheter för äldre ska förhindra vårdskador och 
missförhållanden och uppfylla sitt ansvar mot enskilda inom ramen för lex Maria 
och lex Sarahbestämmelserna. Riksrevisionen bedömer också att verksamheternas 
ansvar för att informera enskilda och deras närstående och ge dem en möjlighet att 
vara delaktiga vid utredningar bör utökas.  
Granskningen visar att arbetet med att förhindra vårdskador och missförhållanden 
kan förbättras i vård- och omsorgsverksamheter för äldre. Vårdskador och 
missförhållanden upptäcks inte alltid, utredningar av vårdskador och 
missförhållanden har brister och verksamheten har svårt att ta fram rätt åtgärder 
som leder till förbättringar. Socialstyrelsens föreskrifter och allmänna råd används 
och är generellt ett bra stöd för verksamheterna. Men stödet kan förbättras, 
exempelvis när det gäller stöd vid utredningar av vårdskador och missförhållanden.  
Vårdskador och missförhållanden kan vara traumatiska för den som drabbas och 
även för deras närstående. Missförhållanden kan gälla övergrepp och 
tvångsåtgärder och vårdskador kan leda till bestående fysiska men eller att någon 
avlider. Enskilda vill bli lyssnade på, och få en bekräftelse på att det funnits brister 
i en verksamhet när de drabbats av en vårdskada eller ett missförhållande. 
Samtidigt är det inte obligatoriskt för verksamheterna att informera enskilda eller 
deras närstående vid missförhållanden eller att höra dem när vårdskador eller 
missförhållanden inträffat. Verksamheternas ansvar mot enskilda och deras 
närstående bör därför enligt Riksrevisionen utökas.  
Vård- och omsorgsverksamheterna ska anmäla allvarliga vårdskador och 
missförhållanden till IVO. IVO granskar verksamheternas utredningar av en 
händelse som lett till en vårdskada eller ett missförhållande och om de vidtagit 
åtgärder så att vårdskador och missförhållanden inte inträffar igen. Granskningen 

visar på vissa brister i IVO:s beslut och återkoppling till vård- och 
omsorgsverksamheterna i lex Maria- och lex Sarahärenden. Det gör att IVO inte 
alltid säkerställer att bestämmelserna efterlevs i den grad som vore möjligt eller 
bidrar till lärande. Det kan leda till att verksamheterna inte åtgärdar brister och att 
vårdskador och missförhållanden sker igen. 
För att värna den starka ställning som lex Maria och lex Sarah har i vård- och 
omsorgsverksamheterna bör IVO förbättra kvaliteten och likvärdigheten 
i handläggningen av lex Maria- och lex Sarahärenden samt utveckla återföringen av 
information om vad verksamheternas kan förbättra i sina utredningar. Det kan ske 
i dialog med verksamheterna under handläggningen, i beslut eller i återkoppling 
efter beslut. IVO bör även samverka mer aktivt med Socialstyrelsen. IVO arbetar 
med att utveckla handläggningen i lex Maria- och lex Sarahärenden.  
Det saknas kunskap om förekomsten av vårdskador och missförhållanden i vården 
och omsorgen om äldre. Det saknas också kunskap om kostnaderna för vårdskador 
och missförhållanden. Därmed saknas grundläggande förutsättningar för att 
bedöma om åtgärder för att förhindra vårdskador och missförhållanden ger 
resultat. Granskningen visar vidare att den statliga styrningen via den nationella 
handlingsplanen för ökad patientsäkerhet har stärkt arbetet med att förhindra 
vårdskador. Men arbetet har inte kommit lika långt inom den kommunala hälso- 
och sjukvården som i den regionala, varken hos kommunerna eller hos 
Socialstyrelsen, och det bör prioriteras. I omsorgen om äldre finns ingen 
sammanhållen styrning för att förhindra missförhållanden. Styrningen och 
uppföljningen av arbetet med att förhindra vårdskador och missförhållanden 
i vården och omsorgen om äldre bör stärkas.  
Rekommendationer 
Riksrevisionen lämnar följande rekommendationer. 
Till regeringen 
•  Stärk den nationella styrningen av kvalitet i omsorgen om äldre med 
målsättningen att minska antalet missförhållanden, exempelvis genom en 
nationell handlingsplan eller motsvarande.  
•  Vidta åtgärder för att stärka enskilda i bestämmelserna om lex Maria och lex 
Sarah. Ge Socialstyrelsen utökat bemyndigande att ställa skakrav på att 
o  närstående ska ges möjlighet att beskriva sin upplevelse av en händelse 
som lett till en allvarlig vårdskada 

o  enskilda och närstående ska informeras vid ett missförhållande samt att 
enskilda och närstående ska ges möjlighet att beskriva sin upplevelse av 
en händelse som lett till ett allvarligt missförhållande.  
•  Ge Socialstyrelsen i uppdrag att utveckla ett stöd till vård- och 
omsorgsverksamheter om varför och hur verksamheterna ska informera 
enskilda och deras närstående och göra dem delaktiga i utredningar av 
vårdskador och missförhållanden. 
•  Ge Socialstyrelsen eller annan lämplig myndighet i uppdrag att 
o  beräkna kostnaderna för vårdskador inom vården och omsorgen om 
äldre  
o  beräkna kostnaderna för missförhållanden inom omsorgen om äldre.  
Till IVO 
•  Stärk kvaliteten och likvärdigheten i handläggningen av lex Maria och lex 
Sarahärenden.  
Till Socialstyrelsen 
•  Utveckla uppföljningen av patientsäkerhet och vårdskador i vården och 
omsorgen om äldre. 
•  Kartlägg förekomsten av missförhållanden och ta fram förslag på åtgärder för 
att förebygga missförhållanden i vården och omsorgen om äldre.  
•  Förbättra stödet till vård- och omsorgsverksamheter för äldre om lex Maria, 
lex Sarah och ledningssystem för kvalitetsarbete.  

1  Inledning 
1.1  Motiv till granskning 
Antalet äldre som har behov av vård och omsorg förväntas öka kraftigt under de 
närmaste årtiondena1, och den vård som bedrivs i hemmen ökar i omfattning och 
komplexitet. Samtidigt har olika utredningar återkommande pekat på 
kvalitetsbrister i vården och omsorgen om äldre, inte minst under 
covid 19-pandemin.2  
För att uppnå god kvalitet är alla vård- och omsorgsverksamheter skyldiga att 
bedriva ett systematiskt patientsäkerhets- och kvalitetsarbete. Centralt i detta arbete 
är bestämmelserna om lex Maria och lex Sarah. De anger att verksamheter som 
bedriver vård och omsorg ska fånga upp, utreda och åtgärda händelser som har, 
eller kunde ha lett till vårdskador och missförhållanden. De reglerar samtidigt 
vårdens och omsorgens ansvar gentemot personer som drabbats av en vårdskada 
eller ett missförhållande.  
Ett minskat antal vårdskador och missförhållanden skulle leda till mindre lidande 
och bidra till ett effektivare resursutnyttjande. Enligt beräkningar står vårdskador 
på akutsjukhus för omkring 13–14 procent av de totala vårdkostnaderna.3 Eftersom 
kommunernas kostnader för vård och omsorg om äldre är omfattande, 
138 miljarder kr 20214 är potentialen för att frigöra resurser till andra ändamål stor.  
Ansvaret för att förhindra vårdskador och missförhållanden ligger på utförarna av 
vården och omsorgen. Staten ska genom normering, tillsyn, stöd och uppföljning 
bidra till att målen med lex Maria och lex Sarah uppnås och att vården och 
omsorgen bedrivs med god kvalitet.  
 
1   Till exempel beräknas antalet personer över 80 att öka från 559 600 personer år 2022 till 
810 500 år 2030, enligt SCB, Sveriges framtida befolkning 2022–2070, 2022. Antalet personer 
med demenssjukdom i Sverige uppskattades 2018 till mellan 130 000 och 150 000, och 
antalet personer med demens förväntas att fördubblas till 2050, se SOU 2022:41, s.101.  
2   SOU 2020:80, SOU 2022:41, s. 207 ff. Inspektionen för vård och omsorg, Vad har IVO sett? 
2019, Vad har IVO sett? 2020, Vad har IVO sett? 2021.  
3   Sveriges Kommuner och Landsting, Skador i vården, 2013–2016 på nationell samt region- och 
landstingsnivå, 2017. Kostnaderna beräknades till 9 miljarder kronor per år. Det finns inga 
nationella beräkningar av kostnaderna för vårdskador eller missförhållanden i vården och 
omsorgen om äldre. 
4   Prop. 2022/2023:1, s.124. 

1.2  Övergripande revisionsfråga och avgränsningar 
Granskningen har utgått från den övergripande revisionsfrågan:  
Är statens insatser inom ramen för bestämmelserna om lex Maria och lex Sarah 
effektiva så att vårdskador och missförhållanden förhindras och vård- och 
omsorgsverksamheter uppfyller sitt ansvar mot enskilda i vården och omsorgen 
om äldre? 
För att svara på den övergripande revisionsfrågan utgår vi från två delfrågor: 
1.  Bidrar IVO:s tillsyn av lex Maria- och lex Sarahanmälningar på ett effektivt 
sätt till att vårdskador och missförhållanden förhindras och att vård- och 
omsorgsverksamheter uppfyller sitt ansvar mot enskilda? 
2.  Bidrar Socialstyrelsen på ett effektivt sätt till att vårdskador och 
missförhållanden förhindras och verksamheterna uppfyller sitt ansvar mot 
enskilda inom ramen för lex Maria och lex Sarahbestämmelserna?  
Med effektivt menar vi att vårdskador och missförhållanden förhindras och 
verksamheterna uppfyller sitt ansvar mot enskilda inom ramen för befintliga 
resurser. 
Med verksamheternas ansvar mot enskilda avser vi vård- och 
omsorgsverksamheters skyldigheter att informera enskilda som drabbats av en 
vårdskada eller ett missförhållande och ge dem en möjlighet att beskriva sin 
upplevelse av en händelse som lett till en allvarlig vårdskada.  
Ansvaret mot enskilda omfattar också att informera om patientnämndernas 
verksamhet och om möjligheten att ansöka om ersättning för patientskada. 
Vi undersöker i granskningen även hur dessa funktioner nyttjas i den kommunala 
hälso- och sjukvården.  
Granskningen omfattar Inspektionen för vård och omsorgs (IVO) tillsyn samt 
Socialstyrelsens arbete med normering, uppföljning och stöd till vård- och 
omsorgsverksamheterna inom ramen för lex Maria- och lex Sarahbestämmelserna. 
Vi riktar i granskningen även rekommendationer till regeringen.  
För att kunna bedöma de statliga insatserna undersöker vi vad vård- och 
omsorgsverksamheter anser om de statliga insatserna och hur de arbetar för att 
tillämpa bestämmelserna. Vi identifierar även faktorer och drivkrafter som 
påverkar om syftet med lex Maria- och lex Sarahbestämmelserna uppnås. 

Granskningen omfattar inte allt det förebyggande arbete som myndigheter och 
vård- och omsorgsverksamheter genomför inom ramen för sitt patientsäkerhets- 
och kvalitetsarbete, exempelvis generella utbildningsinsatser eller arbete inom 
ramen för olika kvalitetsregister. Vi granskar inte heller möjligheten att anmäla 
legitimerad personal som är verksamma inom äldreomsorgen till IVO, eller IVO:s 
ansvar för att anmäla ärenden vidare till Hälso- och sjukvårdens ansvarsnämnd 
(HSAN). Vi granskar inte heller IVO:s riskbaserade egeninitierade tillsyn i vården 
och omsorgen om äldre, men vi diskuterar beröringspunkterna mellan den 
egeninitierade tillsynen och tillsynen i lex Maria- och lex Sarahärenden i arbetet 
med att förhindra vårdskador och missförhållanden. 
Ursprungligen omfattade granskningen även enskildas klagomål på vården och 
omsorgen. Eftersom denna del av granskningen inte lett till några väsentliga 
iakttagelser har den utelämnats ur rapporten. Den information vi samlat in i frågan 
finns sammanställd i Riksrevisionens akt för granskningen. 
1.3  Bedömningsgrunder 
Övergripande utgångspunkter för granskningen är de mål som finns för lex Maria 
och lex Sarah i patientsäkerhetslagen (2010:659) och socialtjänstlagen (2001:453). 
En utgångspunkt är även de föreskrifter och allmänna råd för vård- och 
omsorgsverksamheternas systematiska patientsäkerhets- och kvalitetsarbete som 
utfärdas av Socialstyrelsen.5 Vi utgår även från IVO:s och Socialstyrelsens uppdrag 
enligt deras instruktioner.6 Utifrån dessa bestämmelser har vi formulerat 
preciserade bedömningsgrunder för varje delfråga som vi beskriver nedan.  
Bedömningsgrund för delfråga 1 
Bidrar IVO:s tillsyn av lex Maria- och lex Sarahanmälningar på ett effektivt sätt 
till att vårdskador och missförhållanden förhindras och att vård- och 
omsorgsverksamheter uppfyller sitt ansvar mot enskilda? 
IVO ansvarar för att utöva tillsyn inom hälso- och sjukvård och socialtjänst. Syftet 
med tillsynen är att granska att befolkningen får vård och omsorg som är säker, har 
god kvalitet och bedrivs i enlighet med lagar och andra föreskrifter.7  
 
5   Socialstyrelsens föreskrifter och allmänna råd (HSLF-FS 2017:40) om vårdgivares 
systematiska patientsäkerhetsarbete och Socialstyrelsens föreskrifter och allmänna råd 
(SOSFS 2011:9) om ledningssystem för systematiskt kvalitetsarbete. 
6   Förordningen (2013:176) med instruktion för Inspektionen för vård och omsorg, 
förordningen (2015:284) med instruktion för Socialstyrelsen. 
7   Förordningen (2013:176) med instruktion för Inspektionen för vård och omsorg. 

I tillsynsuppdraget ingår att utreda vård- och omsorgsverksamheters anmälningar 
enligt lex Maria och lex Sarah. IVO ska återföra resultat av tillsynen till de 
granskade verksamheterna och till den region eller den kommun som berörs. IVO 
ska även ge råd inom ramen för tillsynen.8 IVO ska samverka med andra berörda 
myndigheter i syfte att uppnå ett effektivt kunskaps- och erfarenhetsutbyte i arbetet 
med tillsyn, styrning med kunskap och regelgivning.  
Lex Maria- och lex Sarahanmälningar till IVO tjänar flera syften. IVO:s 
handläggning av dessa ärenden är en statlig kontrollfunktion för att 
verksamheterna ska uppfylla bestämmelserna, och IVO ska också bidra till ett 
lärande i verksamheterna.9 Dessa ärenden ska också utgöra ett underlag för att IVO 
ska kunna rikta sin tillsyn mot rätt verksamheter. 
Det är enligt forskning om tillsyn svårt att isolera dess effekter.10 Det beror på att 
effekterna kan vara ett resultat av flera olika aktörers agerande, att effekterna i stor 
utsträckning följer av omständigheter i omvärlden som inte är möjliga att påverka, 
att det ofta dröjer länge innan effekterna av utförda prestationer kan utläsas och 
mätas och att effekter kan uppstå av en slump snarare än genom kausala 
samband.11 Samtidigt bör IVO bidra till att syftet med lex Maria och lex Sarah 
uppfylls så långt det är möjligt.  
Vi bedömer att IVO i handläggningen av lex Maria- och lex Sarahärenden bidrar 
till att verksamheterna efterlever gällande bestämmelser, och bidrar till lärande, om 
IVO: 
•  säkerställer att bestämmelserna efterlevs och vidtar åtgärder om de inte gör det 
•  återför resultat från tillsynen som bidrar till lärande 
•  följer upp utfallet av tillsynen 
•  har en likvärdig ärendehandläggning i olika ärenden och i olika delar av landet  
•  har rimliga handläggningstider 
•  samverkar med Socialstyrelsen.  
 
8   Patientsäkerhetslagen anger bland annat att IVO ska ”lämna råd och ge vägledning, 
kontrollera att brister och missförhållanden avhjälps, förmedla kunskap och erfarenheter 
som erhålls genom tillsynen, och informera och ge råd till allmänheten”. Se 3 kap. 7 § 
patientsäkerhetslagen.  
9   Prop. 2009/10:210, s. 145, Prop. 2009/10:131 s. 41f. 
10   Statskontoret, På väg mot en bättre tillsyn? En studie av den statliga tillsynens utveckling, 2020. 
11   Modell och Grönlund, Effektivitet och styrning i statliga myndigheter, 2006.   

Vi bedömer att IVO skapar goda förutsättningar för att kunna rikta tillsynen mot 
rätt verksamheter om IVO i lex Maria och lex Sarahärenden: 
•  vidtar åtgärder för att öka kvaliteten i sina underlag från vård- och 
omsorgsverksamheters lex Maria- och lex Sarahanmälningar. 
Bedömningsgrund för delfråga 2 
Bidrar Socialstyrelsen på ett effektivt sätt till att vårdskador och missförhållanden 
förhindras och verksamheterna uppfyller sitt ansvar mot enskilda inom ramen 
för lex Maria och lex Sarahbestämmelserna? 
Socialstyrelsen ska enligt sin instruktion genom kunskapsstöd och föreskrifter 
bidra till att hälso- och sjukvården och socialtjänsten bedrivs enligt vetenskap och 
beprövad erfarenhet. Socialstyrelsen ska även följa, analysera och rapportera om 
hälso- och sjukvård och socialtjänst genom statistikframställning, uppföljning och 
utvärdering.12   
Regleringen av vård- och omsorgsverksamheternas arbete med vårdskador och 
missförhållanden ryms i de föreskrifter och allmänna råd om lex Maria13, lex Sarah, 
systematiskt patientsäkerhetsarbete och ledningssystem för systematiskt 
kvalitetsarbete som Socialstyrelsen utfärdar. I Socialstyrelsens uppdrag ingår att 
informera om regelverket, inklusive föreskrifter och allmänna råd.  
Vi bedömer att Socialstyrelsen bidrar till att vård- och omsorgsverksamheterna 
förhindrar vårdskador och missförhållanden och uppfyller sitt ansvar mot enskilda 
inom ramen för lex Maria och lex Sarahbestämmelserna, om Socialstyrelsen 
•  ger ett ändamålsenligt stöd till vård- och omsorgsverksamheter i att tillämpa 
bestämmelserna om lex Maria, lex Sarah, systematiskt 
patientsäkerhetsarbete och ledningssystem för systematiskt kvalitetsarbete.  
•  följer upp vårdskador och missförhållanden i vården och omsorgen om äldre. 
•  samverkar med IVO. 
 
12   Förordningen med instruktion för Socialstyrelsen. 
13   Bestämmelserna om lex Maria ingår i Socialstyrelsens föreskrifter och allmänna råd (HSLF-
FS 2017:40) om vårdgivares systematiska patientsäkerhetsarbete. Regler för anmälan enligt 
lex Maria finns i Inspektionen för vård och omsorgs föreskrifter (HSLF-FS 2017:41) om 
anmälan av händelser som har medfört eller hade kunnat medföra en allvarlig vårdskada (lex 
Maria). 

Disposition av rapporten 
I resterande del av kapitel 1 redogör vi för metod och genomförande av 
granskningen. I kapitel 2 beskriver vi hur systemet för att hantera vårdskador och 
missförhållanden ska fungera och vilket ansvar olika aktörer har. I kapitel 3 
redovisar vi hur arbetet med att fånga upp, utreda och åtgärda vårdskador och 
missförhållanden fungerar i vård- och omsorgsverksamheterna. Vi redogör i detta 
kapitel även för patientnämnderna och deras verksamhet och för 
patientskadeförsäkringen. I kapitel 4 och 5 redovisar vi våra iakttagelser av IVO:s 
och Socialstyrelsens insatser. I det avslutande kapitlet redogör vi för 
Riksrevisionens slutsatser och rekommendationer. 
1.4  Metod och genomförande 
För att besvara granskningens frågor har vi genomfört intervjuer, dokumentstudier 
och en enkätundersökning till organisationer som representerar äldre. Vi har även 
analyserat verksamhetsstatistik från IVO. Metod och genomförande beskrivs 
närmare i bilaga 1. 
Granskningen har genomförts av en projektgrupp bestående av Olof Widmark 
(projektledare) och Kristina Lindholm. Gabriella Sjögren Lindqvist har bidragit 
med underlag till den slutliga rapporten. En referensperson, Inger Kjellberg, 
universitetslektor i socialt arbete vid Göteborgs universitet har lämnat synpunkter 
på två utkast till granskningsrapport. Företrädare för Regeringskansliet 
(Socialdepartementet), IVO och Socialstyrelsen har fått tillfälle att faktagranska och 
i övrigt lämna synpunkter på ett utkast till granskningsrapporten. 

2  Bakgrund 
Vi beskriver i detta kapitel syftet med bestämmelserna om lex Maria och lex Sarah 
och de granskade statliga aktörernas och övriga aktörers ansvar för att syftet ska 
uppnås. Vi ger även en kort beskrivning av äldreomsorgen och den kommunala 
hälso- och sjukvården. Kapitlet är en bakgrund till kommande kapitel.   
2.1  Syfte med lex Maria och lex Sarah  
Lex Maria och lex Sarahbestämmelserna har en lång tradition och en förankring 
hos vård- och omsorgsverksamheter och hos allmänheten. Lex Maria har funnits 
inom hälso- och sjukvården sedan 1937, där bakgrunden var fyra dödsfall på ett 
sjukhus i Stockholm. Lex Sarah omfattar socialtjänsten och infördes efter att flera 
allvarliga fall om brister inom äldreomsorgen uppmärksammats under 1997. 
Syftet med lex Maria och lex Sarah är att förhindra att vårdskador och 
missförhållanden inträffar. Bestämmelserna är en central del av vård- och 
omsorgsverksamheters skyldigheter att systematiskt utveckla kvaliteten 
i verksamheten. De har ett tydligt verksamhetsfokus och syftar till 
verksamhetsförbättring så att en händelse inte ska ske igen. Lex Maria omfattar 
skyldigheten att anmäla och utreda händelser som har medfört eller hade kunnat 
medföra en vårdskada, förhindra att liknande händelser inträffar på nytt och 
begränsa effekterna av sådana händelser.14 Lex Sarah omfattar skyldigheten att 
anmäla, utreda, avhjälpa eller undanröja ett missförhållande eller en påtaglig risk 
för ett missförhållande.15 Bestämmelserna reglerar även verksamheternas ansvar 
att informera och höra enskilda som drabbats av en vårdskada eller ett 
missförhållande.  
Vad är en vårdskada och ett missförhållande?  
Vårdskada definieras som lidande, kroppslig eller psykisk skada eller sjukdom, och 
dödsfall som hade kunnat undvikas om adekvata åtgärder hade vidtagits vid 
patientens kontakt med hälso- och sjukvården. Med allvarlig vårdskada avses 
vårdskada som är bestående och inte ringa, eller har lett till att patienten fått ett 
väsentligt ökat vårdbehov eller avlidit.16 Vanliga vårdskador i vården och omsorgen 
om äldre är läkemedelsrelaterade skador, fallskador, trycksår, vårdrelaterade 
infektioner och undernäring. 
 
14   3 kap. PSL. 
15   14 kap. 7 § SoL.  
16   1 kap. 5 § PSL.  

 
För att en händelse ska vara ett missförhållande, krävs att någon har utfört en 
handling, eller av försummelse eller annat skäl inte har utfört en handling som 
borde ha utförts (underlåtelse).17 Med allvarligt missförhållande avses en handling 
som innebär eller har inneburit ett allvarligt hot mot, eller har medfört allvarliga 
konsekvenser för, enskildas liv, säkerhet eller fysiska eller psykiska hälsa. Utförda 
handlingar kan till exempel vara fysiska, psykiska eller ekonomiska övergrepp, 
brister i bemötande såsom brist på respekt, självbestämmande, integritet eller 
trygghet, och användning av tvångsåtgärder, det vill säga en åtgärd mot den enskildes 
vilja. Handlingar som inte har utförts, av försummelse eller andra skäl, kan till 
exempel vara insatser eller delar av insatser som inte har utförts, eller brister 
i utförandet av en beviljad insats eller handläggningen av ett ärende.18 
Lex Maria och lex Sarah innehåller en anmälningsskyldighet till IVO när en 
vårdskada eller ett missförhållande är allvarlig. IVO:s tillsyn av anmälningarna är 
en kontrollfunktion där staten granskar om vård- och omsorgsverksamheter och 
huvudmän vidtar åtgärder för att enskilda ska få en vård och omsorg av god 
kvalitet. Syftet med anmälningsskyldigheten är även att allmänheten och IVO ska 
få kännedom om brister i vården och omsorgen och att IVO därmed får ett 
underlag för hur tillsynen ska inriktas, och för att sprida lärande till andra 
verksamheter.19 Det ska i sin tur upprätthålla allmänhetens förtroende för vården.20 
Socialstyrelsen utfärdar föreskrifter och allmänna råd och ger stöd till 
verksamheterna att efterleva bestämmelserna. Socialstyrelsen ansvarar även för att 
följa upp vården och omsorgen. 
2.2  Ansvarsfördelning vid hanteringen av vårdskador och 
missförhållanden  
Figur 1 illustrerar översiktligt hur det är tänkt att vårdskador och missförhållanden 
ska hanteras. Den visar även ansvarsfördelningen mellan vård- och 
omsorgsverksamheter och de statliga aktörerna. De statliga aktörerna har 
rödmarkerats. I efterföljande avsnitt redogör vi för gällande bestämmelser och de 
olika aktörernas ansvar mer i detalj. 
 
17   2 kap. 3 § (SOSFS 2011:5). 
18   Socialstyrelsen, Lex Sarah. Handbok för tillämpningen av bestämmelserna om lex Sarah, 2014. 
19   Prop. 2009/10:210, s. 145, Prop. 2009/10:131 s. 41f. 
20   Prop. 2009/10:210, s. 197. Motsvarande hänvisning till allmänheten finns inte i förarbetena 
till lex Sarah. 

Figur 1 Ansvarsfördelning mellan vård- och omsorgsverksamheter och statliga 
aktörer gällande hantering av vårdskador och missförhållanden  
Regeringen    
Styr myndigheterna, tilldelar resurser, följer upp och vidtar vid behov 
åtgärder. 
   
Socialstyrelsen    
Utfärdar föreskrifter och allmänna råd, ger stöd för att tillämpa bestämmelser, 
följer upp vård och omsorg. 
         
 
 
Vård- och omsorgsverksamheter   
Personal  Verksamheten  Verksamheten  Vårdskador och 
rapporterar  – bedömer  använder  missförhållanden 
     
händelser som lett  personalens  erfarenheter  förhindras. 
eller kunnat leda  rapporter, vidtar  i systematiskt  _____________  
till vårdskada eller  åtgärder, utreder  patientsäkerhetsEnskilda 
missförhållande.  vårdskada eller  och kvalitetsarbete.  informeras och 
missförhållande  blir hörda 
– informerar och  i enlighet med 
hör enskilda*  bestämmelserna.* 
– anmäler allvarliga 
fall till IVO. 
         
 
 
IVO      
Granskar verksamhetens anmälningar, fattar  Återför erfarenheter av 
beslut och inleder eventuellt nytt tillsynsärende.   tillsynen och följer upp 
resultat. 
Anm: *Verksamheternas ansvar att informera och ge enskilda möjlighet att ge sitt perspektiv 
på en händelse skiljer sig åt mellan lex Maria och lex Sarah. Se avsnitt 2.2.1 och 2.2.3. 
2.2.1  Vård- och omsorgsverksamheters ansvar vid vårdskador och 
missförhållanden 
Verksamheter som bedriver vård och omsorg är skyldiga att bedriva ett systematiskt 
patientsäkerhetsrespektive kvalitetsarbete. Enligt patientsäkerhetslagen (2010:659) 
har vårdgivare en skyldighet att bedriva ett kontinuerligt patientsäkerhetsarbete och 
att systematiskt planera, leda och kontrollera verksamheten på ett sådant sätt att 
kravet på god vård i hälso- och sjukvårdslagen uppfylls.21 Enligt socialtjänstlagen 
 
21   3 kap. 5 § PSL.  

ska insatser inom socialtjänsten vara av god kvalitet och kvaliteten i verksamheten 
ska systematiskt och fortlöpande utvecklas och säkras.22 Det systematiska arbetet 
ska bland annat bestå av riskanalys, egenkontroll och hantering av avvikelser.23 
Arbetet med att hantera vårdskador och missförhållanden enligt lex Maria och lex 
Sarah bedrivs ofta inom ramen för det systematiska kvalitetsarbetet. 
Lex Maria- och lex Sarahbestämmelserna reglerar skyldigheter för personal, och 
vård- och omsorgsverksamheterna samt verksamheternas skyldigheter gentemot 
enskilda. Hälso- och sjukvårdspersonal är skyldiga att anmäla händelser som har 
medfört eller hade kunnat medföra en vårdskada till vårdgivaren.24 Vårdgivaren är 
i sin tur skyldig att utreda händelseförloppet och vidta åtgärder för att undvika att 
liknande händelser upprepas.25 Utredningarna ska så långt som möjligt klarlägga 
förloppet och de faktorer som har påverkat det. De ska också innehålla uppgifter 
om vilka åtgärder som har vidtagits eller ska vidtas för att förhindra att en liknande 
händelse inträffar igen, eller för att begränsa effekterna av en händelse som inte 
helt går att förhindra. De ska också innehålla uppgifter om vem eller vilka som 
ansvarar för att åtgärderna vidtas och en tidsplan för när åtgärderna ska vara 
vidtagna. De ska också beskriva vilka som ansvarar för uppföljning av åtgärder, och 
hur hälso- och sjukvårdspersonalen har informerats eller ska informeras om 
vårdgivarens analys och bedömning av händelsen.26  
Lex Sarah omfattar skyldigheten för omsorgsverksamheter att rapportera och 
utreda samt avhjälpa och undanröja missförhållanden och en påtaglig risk för ett 
missförhållande.27 Rapporteringsskyldigheten innebär att anställda genast ska 
rapportera missförhållanden och påtagliga risker för missförhållanden.28 En sådan 
rapport kan benämnas lex Sarahrapport.29 Missförhållanden ska rättas till, för att 
förhindra att liknande missförhållanden inträffar igen. Den som bedriver 
verksamheten har ansvar för att utreda det rapporterade. Utredningen ska bland 
 
22   3 kap. 1–2 §§ SoL. 
23   Regleras i Socialstyrelsens föreskrifter och allmänna råd (SOSDS 2011:9) om ledningssystem 
för systematiskt kvalitetsarbete.  
24   6 kap. 4 § PSL.  
25   3 kap. 3 § PSL.  
26   3 kap. 5 § (HSLF-FS 2017:40).  
27   14 kap. 3–7 §§ och 7 kap. 6 § SoL. 
28   Rapporteringsskyldigheten gäller för den som är anställd inom socialtjänsten inom en 
kommun, vid Statens institutionsstyrelse (SiS) eller i en yrkesmässigt bedriven enskild 
verksamhet. I kommunen kan det exempelvis vara förvaltningschefer, enhetschefer, 
biståndshandläggare, socialsekreterare, undersköterskor, vårdbiträden eller 
behandlingsassistenter. Se Socialstyrelsen Lex Sarah. Handbok för tillämpningen av 
bestämmelserna om lex Sarah, 2014. 
29   Socialstyrelsen, Lex Sarah. Handbok för tillämpningen av bestämmelserna om lex Sarah, 2014.  

annat innehålla vad det rapporterade missförhållandet eller risken för ett 
missförhållande har bestått i och vilka konsekvenser det har fått eller kunde ha fått 
för den enskilde, vilka orsaker till missförhållandet eller risken för ett 
missförhållande som har identifierats, om något liknande har inträffat 
i verksamheten tidigare och i så fall varför det har inträffat igen, och bedömningen 
av om något liknande skulle kunna inträffa igen.30 
Enligt patientsäkerhetslagen ska en vårdgivare vid en vårdskada snarast informera 
patienten som drabbats om vårdskadan. Om patienten begär det eller inte själv kan 
ta del av informationen ska närstående informeras.31 Av förarbetena till 
patientsäkerhetslagen framgår att det är viktigt att patienter får information om det 
som har hänt när en vårdskada inträffat och att vårdgivaren ska anstränga sig för att 
ge patienter ett gott bemötande, lyssna på deras synpunkter och i förekommande 
fall be om ursäkt för det inträffade.32 
Lex Sarahbestämmelserna innehåller inga skakrav på att enskilda eller deras 
närstående ska informeras vid missförhållanden, men Socialstyrelsen har angett 
i ett allmänt råd att den enskilde bör få information om missförhållandet.33  
När en patient drabbats av vårdskada är verksamheterna också skyldiga att 
informera om möjligheten att få stöd av patientnämnden vid klagomål och om 
möjligheten att söka ersättning för patientskada via patientskadeförsäkringen.34  
2.2.2  Offentliga och enskilda utförare 
En kommun kan välja att bedriva vård och omsorg i egen regi eller anlita en enskild 
utförare. Inom hälso- och sjukvården är de enskilda utförarna egna vårdgivare35 och 
gör egna utredningar och anmäler allvarliga vårdskador eller missförhållanden till 
IVO. Detsamma gäller för missförhållanden inom omsorgen. Vad utförarna ska 
rapportera in till kommunen, utöver det som gäller enligt lagstiftningen kan variera 
och regleras i avtal.  
 
30   5 kap. 2 § (SOSFS 2011:5).  
31   3 kap. 8 § PSL.  
32   Prop. 2009/10:210, s 92. 
33   Socialstyrelsens föreskrift och allmänna råd (2011:5) om lex Sarah. 
34    3 kap. 8 § PSL. 
35   Vården och omsorgen kan utföras av kommunalt ägda bolag eller av privata utförare. 
Kommunen behåller dock alltid sitt huvudmannaskap för hälso- och sjukvårdsverksamheten. 
15 kap. 1 § HSL. 

2.2.3  Vid allvarliga fall ska anmälan göras till IVO och ansvaret 
gentemot enskilda ökar 
Om en händelse har medfört eller hade kunnat medföra en allvarlig vårdskada ska 
vårdgivaren anmäla det till IVO.36 När en händelse har medfört en allvarlig 
vårdskada, ska utredningen innehålla uppgifter om den som drabbats av 
vårdskadan samt den enskildes beskrivning och upplevelse av händelsen.37 Om den 
enskilde inte kan eller vill beskriva sin upplevelse av händelsen bör denna 
möjlighet erbjudas en närstående om det inte finns hinder enligt bestämmelserna 
om sekretess eller tystnadsplikt.38 Den enskilda ska också informeras när en 
anmälan lämnas till IVO. 
Motsvarande anmälningsskyldighet till IVO gäller för allvarliga missförhållanden 
och påtagliga risker för missförhållanden. Anmälan till IVO ska göras av 
socialnämnden eller den som bedriver enskild verksamhet.39 Vid anmälan ska 
utredningen om händelsen bifogas.40 Verksamheternas skyldigheter gentemot den 
enskilde är inte lika tydligt reglerade vid allvarliga missförhållanden som vid 
allvarliga vårdskador, men Socialstyrelsen anger i allmänna råd att den enskilde 
som berörs alltid bör underrättas när en anmälan har gjorts till IVO om ett 
allvarligt missförhållande eller en risk för ett allvarligt missförhållande.41 Det finns 
ingen skyldighet för verksamheten att ge den enskilde eller närstående möjlighet 
att beskriva sin upplevelse av händelsen som finns vid allvarliga vårdskador.  
2.2.4  IVO utövar tillsyn och bidrar till lärande 
Inspektionen för vård och omsorg har som en av sina huvudsakliga uppgifter att 
svara för tillsyn inom hälso- och sjukvård och socialtjänst.42 En del av IVO:s 
tillsynsuppdrag innebär att utreda vård- och omsorgsverksamheternas lex Maria- 
och lex Sarahanmälningar. I lex Maria ska IVO säkerställa att verksamheten har 
utrett den anmälda händelsen i nödvändig omfattning och vidtagit de åtgärder som 
krävs för att uppnå hög patientsäkerhet.43 I lex Sarah ska IVO bedöma om 
verksamheten utrett händelsen och vidtagit åtgärder så att missförhållanden inte 
 
36   3 kap. 5 § PSL. 
37   Socialstyrelsens föreskrifter och allmänna råd (2017:40) om vårdgivares systematiska 
patientsäkerhetsarbete.  
38   3 kap. 6 § (HSLF-FS 2017:40).  
39   14 kap. 7 § SoL.  
40   Socialstyrelsen, Lex Sarah. Handbok för tillämpningen av bestämmelserna om lex Sarah, 2014. 
41   Socialstyrelsens föreskrifter och allmänna råd om lex Sarah (SOSFS 2011:5). 
42   Förordningen (2013:176) med instruktion för Inspektionen för vård och omsorg. 
43   7 kap. 8 § PSL.  

ska uppkomma igen.44 IVO granskar alltså verksamheternas utredningar och inte 
den händelse eller de händelser som ligger till grund för anmälan. En del av IVO:s 
uppdrag i lex Maria och lex Sarahärenden är att ta tillvara på kunskaper från 
verksamheternas anmälningar, återföra dessa till verksamheterna och sprida 
lärande till andra verksamheter. IVO ska också använda den information som 
framkommer i anmälningarna som underlag för att inrikta sin tillsyn.45 
IVO:s förvaltningsanslag uppgick 2021 till 754 miljoner kronor.46 Av dessa 
användes 39 miljoner kronor till ärenden om lex Maria, 12 miljoner till lex Sarah, 
60 miljoner till initiativärenden (tillsyn) inom hälso- och sjukvård och 103 miljoner 
till initiativärenden (tillsyn) inom socialtjänst.  
2.2.5  Socialstyrelsen 
Socialstyrelsen är förvaltningsmyndighet för verksamhet som rör hälso- och 
sjukvård och socialtjänst.47 Socialstyrelsen ska bistå regeringen med underlag och 
expertkunskap för utvecklingen inom sitt verksamhetsområde. I Socialstyrelsens 
uppdrag ingår att informera om lagstiftningen inklusive föreskrifter och allmänna 
råd om lex Maria, lex Sarah och ledningssystem för kvalitetsarbete. Socialstyrelsen 
ska följa, analysera och rapportera om hälso- och sjukvård och socialtjänst genom 
statistikframställning, uppföljning och utvärdering.48    
Socialstyrelsens förvaltningsanslag uppgick 2021 till 761 miljoner kronor och 
övriga anslag till 430 miljoner kronor. 76 miljoner användes till att ta fram 
föreskrifter, allmänna råd, handböcker och rättsligt stöd, och 277 miljoner kronor 
för att tillhandahålla stöd för kunskap och kunskapstillämpning.49  
2.2.6  Patientnämnder och patientskadeförsäkringen 
Det ska i varje kommun finnas en eller flera patientnämnder.50 Patientnämndernas 
huvudsakliga uppgift är att hjälpa patienter och närstående att föra fram klagomål 
 
44   Socialstyrelsen, Lex Sarah. Handbok för tillämpningen av bestämmelserna om lex Sarah, 
2014. 
45   Prop. 2009/10:210, s. 145, Prop. 2009/10:131 s. 41f. Se även Handbok för tillämpningen av 
bestämmelserna om lex Sarah, Socialstyrelsen 2014 samt Handbok vid tillämpningen av 
Socialstyrelsens föreskrifter och allmänna råd (HSLF-FS 2017:40) om vårdgivares 
systematiska patientsäkerhetsarbete, Socialstyrelsen 2019. 
46   Inspektionen för vård och omsorg, Årsredovisning 2021. 
47   Förordningen med instruktion för Socialstyrelsen.  
48   Förordningen med instruktion för Socialstyrelsen. 
49   Socialstyrelsen, Årsredovisning 2021. 
50    Patientnämndernas verksamhet regleras i lagen (2017:372) om stöd vid klagomål mot hälso- 
och sjukvården.  

och synpunkter till vårdgivare, samt att få klagomål och frågor besvarade. 
Uppdraget omfattar klagomål på hälso- och sjukvården och på omsorg enligt 
socialtjänstlagen som ges vid hälso- och sjukvårdsinsatser. Patientnämnderna ska 
samverka med IVO och uppmärksamma förhållanden av relevans för 
myndighetens tillsyn. De ska varje år lämna in en redogörelse över sin verksamhet 
under det föregående året och göra en analys av inkomna klagomål och synpunkter 
till IVO och Socialstyrelsen. 
Patientskadelagen innehåller bestämmelser om rätt till patientskadeersättning och 
om skyldighet för verksamheter som bedriver hälso- och sjukvård att teckna en 
försäkring för patientskador.51 Ersättningen är uppbyggd så att patienten får 
ersättning ur en försäkring utan att behöva bevisa att skadan orsakats av ett misstag 
av hälso- och sjukvårdspersonal. En patientskada är inte detsamma som en 
vårdskada men det som definieras som vårdskada motsvarar i många fall en 
patientskada.52 Vårdgivare ska snarast informera den som drabbats av en vårdskada 
om möjligheten att begära ersättning för patientskada. Informationen ska lämnas 
till en närstående om den enskilde begär det eller inte själv kan ta del av 
informationen.53 
Skador eller men som uppstått vid missförhållanden omfattas inte av 
patientskadelagen. Det finns inte någon skyldighet för kommuner eller enskilda 
verksamheter att teckna försäkringar som ger en individ som utsatts för 
missförhållanden möjlighet till ersättning. Enskilda kan få ersättning vid 
missförhållanden men måste då ställa ett skadeståndsanspråk mot en kommun 
eller en verksamhet. Skadeståndsanspråken regleras därefter via de 
ansvarsförsäkringar som kommuner och enskilda verksamheter tecknar för sak51   Patientskadelag (1996:799).  
52   Patientskadeersättning lämnas för personskada på patient om det föreligger övervägande 
sannolikhet för att skadan är orsakad av: 1. undersökning, vård, behandling eller liknande 
åtgärd under förutsättning att skadan kunnat undvikas antingen genom ett annat utförande 
av det valda förfarandet eller genom val av ett annat tillgängligt förfarande som enligt en 
bedömning i efterhand från medicinsk synpunkt skulle ha tillgodosett vårdbehovet på ett 
mindre riskfyllt sätt, 2. fel hos medicinteknisk produkt eller sjukvårdsutrustning använd vid 
undersökning, vård, behandling eller liknande åtgärd eller felaktig hantering därav, 3. felaktig 
diagnostisering, 4. överföring av smittämne som lett till infektion i samband med 
undersökning, vård, behandling eller liknande åtgärd, 5. olycksfall i samband med 
undersökning, vård, behandling eller liknande åtgärd eller under sjuktransport eller 
i samband med brand eller annan skada på vårdlokaler eller utrustning, eller 6. förordnande 
eller utlämnande av läkemedel i strid med föreskrifter eller anvisningar. 
53   3 kap. 8 § PSL. 

och personskador som uppkommer i verksamheten.54 Det finns i bestämmelserna 
för lex Sarah ingen skyldighet för verksamheterna att informera om denna 
möjlighet.  
2.2.7  Vård och omsorg om äldre 
Omsorgen om äldre utgör en del av socialtjänsten vilken i huvudsak regleras 
i socialtjänstlagen.55 Antalet personer som får äldreomsorg56 i landet har ökat. 
År 2013 var det 64 301 äldre över 65 år som bodde i särskilt boende för äldre 
(SÄBO): antalet med hemtjänst i ordinärt boende var 115 235, och 5 932 hade plats 
på korttidsboende.57 År 2021 bodde 79 241 äldre över 65 år på SÄBO, 146 798 fick 
hemtjänst i ordinärt boende och 8 000 hade en plats på korttidsboende.58 Andelen 
äldre i befolkningen med insatser har dock minskat i samtliga insatsformer.59 
Kommunen är huvudman för kommunal hälso- och sjukvårdsverksamhet, vilken 
omfattar vården av äldre.60 Den som bedriver en hälso- och sjukvårdsverksamhet 
har eget ansvar för den hälso- och sjukvård som bedrivs i verksamheten, oavsett om 
utföraren är kommunal eller privat.61 Läkarinsatser ingår inte i kommunernas 
ansvar. I stället ska regionerna avsätta de läkarresurser som behövs för att enskilda 
ska kunna erbjudas en god hälso- och sjukvård.62 Den kommunalt finansierade 
hälso- och sjukvården är omfattande och ökar i omfattning.63 Den bedrivs ofta 
kombinerat med omsorgsverksamhet. Inom SÄBO fick 2019 nästan 94 procent av 
de boende kommunal hälso- och sjukvård.64 Ungefär 68 procent av personer 65 år 
eller äldre i ordinärt boende med hemtjänst fick också hemsjukvård. Allt fler äldre 
 
54   Mejl från företrädare från ett kommunalt bolag som tecknar patientskadeförsäkringar och 
ansvarsförsäkringar för kommuner. 2022-11-25. Det finns ingen skyldighet att teckna 
ansvarsförsäkringar men det är troligt att de flesta verksamheter gjort det. 
55   Se 5 kap. 4–6 §§ SoL och 3 kap. 3 § SoL.  
56   Begreppet äldreomsorg saknar legal definition men i den officiella statistiken redovisas bland 
annat hemtjänst, SÄBO, trygghetslarm, matdistribution, ledsagning, dagverksamhet, 
korttidsplats, boendestöd, avlösning av anhöriga och annat bistånd. Se tex En 
äldreomsorgslag dir. 2020:142, Socialstyrelsen, Statistik om socialtjänstinsatser till äldre 2021. 
57   Socialstyrelsen, Tillståndet och utvecklingen inom hälso- och sjukvården och socialtjänsten, 2015.  
58   Socialstyrelsen, Statistik om socialtjänstinsatser till äldre 2021, 2021. 
59   Socialstyrelsen Vård och omsorg om äldre. Lägesrapport om äldre 2021. Enligt Socialstyrelsen 
finns det i Sverige inget nationellt verksamhetsregister över hemtjänstutförare eller SÄBO. 
Däremot finns det rikstäckande information om hur många personer som har en 
biståndsbedömd insats om SÄBO. 
60   15 kap. 1 § HSL. I Stockholm (utom i Norrtälje) är regionen huvudman.  
61    2 kap. 3 § HSL. 
62   12 kap. 1 och 3 §§ och 16 kap. 1 § HSL. 
63   Socialstyrelsen, Vård och omsorg om äldre. Lägesrapport 2020.  
64   Socialstyrelsen, Kommunalt finansierad hälso- och sjukvård. Förstudie, 2019. 

med hemsjukvård har komplexa vårdbehov och därför behov av kvalificerade hälso- 
och sjukvårdsinsatser.65  
Den kommunala hälso- och sjukvården har blivit mer avancerad. Den kan 
exempelvis omfatta avancerade behandlingar i hemmet så som dialysbehandling, 
blodtransfusioner, sondmatning eller andningshjälp. Det leder till ökade krav på 
hembesök av hemsjukvård och hemtjänst. Det ställer även krav på personalresurser 
och deras kompetens, liksom på en bra samverkan mellan socialtjänst, regioner 
och olika utförare.66 Exempelvis behöver tid läggas på utbildning och instruktioner 
till personal och kontakter med experter i slutenvården.67 
 
65   Socialstyrelsen, Kommunalt finansierad hälso- och sjukvård. Förstudie, 2019.  
66   Socialstyrelsen, Vård och omsorg om äldre. Lägesrapport 2020. 
67   FoU i Väst Göteborgsregionen, Vad kostar det att vårda patienter i kommunal vård och omsorg? 
2021, s. 29–30. 

3  Vård- och omsorgsverksamheters arbete 
med att förhindra vårdskador och 
missförhållanden 
I kapitlet redogör vi för vård- och omsorgsverksamheters arbete med att fånga upp, 
utreda, åtgärda och följa upp vårdskador och missförhållanden inom ramen för 
bestämmelserna om lex Maria och lex Sarah. Vi redogör också för faktorer och 
incitament som påverkar att syftet med bestämmelserna uppfylls samt redogör för 
patientnämndernas verksamhet och möjligheten att ansöka om ersättning för 
patientskada. 
3.1  Sammanfattning av kapitlet 
Det finns en underrapportering av anmälningar till IVO av allvarliga vårdskador 
och missförhållanden och skillnader i anmälningsgrad mellan kommuner. Ungefär 
en tredjedel av kommunerna gjorde ingen eller få lex Maria och lex Sarahanmälningar till IVO under tidsperioden 2015–2021. Andelen varierar med 
storleken på kommunerna och med verksamhetskultur, såsom hur långt man 
kommit med sitt patientsäkerhets- och kvalitetsarbete. Det finns indikationer på att 
anmälningarna inte ökat i takt med att fler personer får insatser inom 
äldreomsorgen.  
Kommunerna arbetar aktivt med att personal ska rapportera in avvikelser i syfte att 
upptäcka vårdskador och missförhållanden. Rapporteringsviljan påverkas av olika 
faktorer, som medarbetares känsla av att hänga ut en kollega, tid för att rapportera, 
avvikelserapporteringssystemens användbarhet, upplevelsen av om rapporteringen 
är till nytta och leder till förändring, samt personalens språkkunskaper. Det kan 
även vara svårt för personalen att identifiera vårdskador och missförhållanden på 
grund av kunskapsbrist. Det kan exempelvis handla om att personalen saknar 
medicinsk kompetens eller kunskap om tvångs- och begränsningsåtgärder och 
samtycke. Att bedöma de många avvikelserna är tidskrävande och skapar 
administration. Avvikelserapporteringen fångar inte heller upp vårdskador och 
missförhållanden på ett effektivt sätt. 
IVO:s uppföljningar av verksamheternas utredningar vid allvarliga vårdskador och 
missförhållanden visar att utredningar och föreslagna åtgärder för att komma till 
rätta med vårdskador och missförhållande inte tar fasta på bakomliggande orsaker. 
Organisatoriska faktorer kan påverka vilka åtgärder en verksamhet väljer att vidta 
efter en utredning enligt lex Maria eller lex Sarah. Kvalitetshöjande åtgärder som 

ökad bemanning och kompetensutveckling kan vara kostsamma och blir därför 
svårare att genomföra.  
Socialstyrelsens uppföljning av kommunernas patientsäkerhetsberättelser visar att 
få av kommunerna hade satt upp mål för sitt patientsäkerhetsarbete och att få av 
målen var mätbara.68  
Den statliga styrningen via den nationella handlingsplanen för patientsäkerhet 
bidrar till utveckling av patientsäkerheten i den kommunala hälso- och sjukvården. 
Motsvarande styrning för ökad kvalitet finns inte inom omsorgen om äldre. 
Funktioner som är till för enskilda nyttjas inte i den kommunala hälso- och 
sjukvården. Andelen klagomål på kommunal hälso- och sjukvård till 
patientnämnderna var 2021 under 2 procent av den totala andelen ärenden från 
hälso- och sjukvården, vilket tyder på att enskilda inom kommunal hälso- och 
sjukvård har sämre kännedom om patientnämndernas roll än inom den regionala 
hälso- och sjukvården. Få ansökningar om ersättning för patientskada görs för den 
kommunala hälso- och sjukvården. Det tyder på brister i hur väl kommunerna 
informerar enskilda om möjligheten att söka ersättning vid allvarliga vårdskador. 
3.2  Arbetet med vårdskador och missförhållanden bygger 
på bedömningar i olika led  
Arbetet med att upptäcka, utreda och åtgärda vårdskador och missförhållanden 
i kommunerna bygger på bedömningar i olika led. Vård- och omsorgspersonal 
rapporterar in avvikelser. Enhetschefer och legitimerad medicinsk personal 
bedömer om avvikande händelser är allvarliga och hade kunnat undvikas. 
Funktioner såsom medicinskt ansvarig sjuksköterska (MAS) och socialt ansvarig 
samordnare (SAS) utreder i samverkan med ansvariga chefer bakomliggande 
faktorer till händelser och vilka åtgärder som är relevanta att vidta. De bedömer 
i utredningen även om vårdskadan eller ett missförhållande är allvarligt och ska 
anmälas till IVO. Beslutet om anmälan till IVO tas vanligtvis av en avdelningschef 
eller verksamhetschef. Olika bedömningar och organisatoriska faktorer påverkar 
antalet vårdskador och missförhållanden som upptäcks, samt hur de utreds och 
åtgärdas och i vilken grad de anmäls till IVO. Vi ger i det kommande avsnitt 3.3 
först en bild av vård- och omsorgsverksamheternas anmälningar till IVO och 
 
68   Socialstyrelsen, Vad säger vårdgivarnas patientsäkerhetsberättelser om utvecklingen på 
patientsäkerhetsområdet? 2018. Analysen omfattade 20 kommuners 
patientsäkerhetsberättelser. En ny innehållsanalys av patientsäkerhetsberättelser är planerad 
till 2022–2023. Socialstyrelsen, Intern plan 2022–2024 utifrån den nationella handlingsplanen för 
ökad patientsäkerhet, 2022. 

i efterföljande avsnitt för hur arbetet med att förhindra vårdskador och 
missförhållanden bedrivs i verksamheterna. 
3.3  Lex Maria- och lex Sarahanmälningar till IVO  
I följande avsnitt ger vi en bild av utvecklingen av anmälningar om lex Maria och 
lex Sarah inom vården och omsorgen om äldre mellan 2015 och 2021.69 
Redogörelsen är deskriptiv.  
3.3.1  Antal anmälningar om allvarliga vårdskador och 
missförhållanden relativt oförändrade över tid  
Antalet beslutade lex Maria ärenden inom äldreomsorgen och inom hemsjukvård 
för personer över 65 år var relativt oförändrade 2014 till 2021, vilket framgår av 
tabell 1. Trenden för antalet lex Sarahanmälningar är något avtagande.70 Under 
covid 19-pandemins första år 2020 minskade antalet lex Mariaanmälningar, vilket 
enligt IVO och de verksamhetsföreträdare vi intervjuat kan bero på en fördröjning 
i inlämnade anmälningar till följd av ökad arbetsbelastning. Däremot ökade antalet 
lex Sarahanmälningar under 2020. 
Tabell 1 Antal anmälningar enligt lex Maria och lex Sarah, 2014–2021 
 
2014  2015  2016  2017  2018  2019  2020  2021 
Lex Maria, äldreomsorg*  230  288  290  283  237  221  206  243 
Lex Maria, hemsjukvård  88  83  78  100  79  124  99  79 
i ordinärt boende, 65 år 
och äldre 
Lex Sarah, äldreomsorg*  570  575  450  493  433  377  409  346 
Källa: Riksrevisionen, bearbetning av verksamhetsstatistik från IVO.  
Anm.: *Området äldreomsorg omfattar SÄBO, hemtjänst och korttidsboenden. Området 
hemsjukvård i ordinärt boende omfattar ärenden som gäller personer som är 65 år och äldre 
för hemsjukvård, e-hälsa, rehabilitering och somatisk specialiserad hemsjukvård. 
 
69   Alla tabeller i kapitlet visar statistik över anmälningar till IVO inom verksamhetsområdet 
äldreomsorg. Uppgifterna gäller i huvudsak beslutade ärenden. Ärendet kan ha inkommit ett 
tidigare år än beslutet. Området äldreomsorg för lex Maria och lex Sarah omfattar SÄBO, 
hemtjänst och korttidsboenden. Området hemsjukvård i ordinärt boende omfattar ärenden 
som gäller personer som är 65 år och äldre för hemsjukvård, e-hälsa, rehabilitering samt 
somatisk specialiserad hemsjukvård. Alla kategoriseringar har gjorts av IVO i sin 
ärendehandläggning. 
70   Varje anmälan är ett unikt ärende, dock kan ett ärende innehålla flera verksamhetstyper. 

De vanligaste orsakerna till en lex Mariaanmälan är brister i läkemedelshantering, 
fall och fallskador, brister i vård och behandling och brister 
i informationsöverföring. På SÄBO är även brister i omsorg och omvårdnad en 
vanlig orsak till anmälan. De vanligaste orsakerna till en lex Sarahanmälan är att 
en beviljad insats inte utförts eller blivit felaktig utförd. På SÄBO och 
korttidsboende är även brister i bemötande en vanlig orsak. Inom hemtjänst är 
ekonomiska övergrepp, till exempel stölder, en vanlig anmälningsorsak.  
3.3.2  Flest anmälningar från SÄBO  
Omkring 80 procent av alla lex Mariaanmälningar inom äldreomsorgen avser 
SÄBO, omkring 10 procent hemtjänst och 10 procent korttidsboende. Omkring 
hälften av alla lex Sarahanmälningar gäller SÄBO och omkring 40 procent gäller 
hemtjänst. Det är vanligare med anmälningar för SÄBO i förhållande till antalet 
personer som mottar insatser. Som framgår i tabell 2 gjordes det under 2021 cirka 
2 anmälningar per 1 000 boende i SÄBO enligt lex Maria och lex Sarah, medan 
andelen är lägre i övriga verksamhetsformer.  
Tabell 2 Antal anmälningar per 1 000 personer med insatser 202171 
 
SÄBO  Hemtjänst   Korttidsboende 
Lex Maria, äldreomsorg  1,9  0,1  0,9 
Lex Sarah, äldreomsorg   1,8  0,6  0,3 
Källa: Riksrevisionen, bearbetning av verksamhetsstatistik från IVO. Socialstyrelsen, registret 
över insatser inom den kommunala hälso- och sjukvården, registret över socialtjänstinsatser för 
äldre och personer med funktionsnedsättning. 
3.3.3  Andelen anmälningar per boende har minskat för SÄBO 
Som framgår av diagrammet nedan sjönk andelen lex Maria- och lex Sarahanmälningar i förhållande till antalet boende på SÄBO mellan 2015 och 2019. 
Antalet anmälningar per 1 000 boende minskade för lex Maria från 2,2 per 1 000 
boende 2015 till 1,6 per 1 000 boende 2019. För lex Sarah minskade antalet från 
2,9 till 1,8 per 100 boende. Utvecklingen under 2020 och 2021 påverkas av den 
ansträngda situationen för verksamheterna till följd av covid19-pandemin. 
 
71   Nämnare är antalet personer i SÄBO, antal personer som har insatsen hemtjänst, antal 
personer som har insatsen korttidsboende under 2021. Uppgifterna är hämtad från 
Socialstyrelsen, registret över insatser inom den kommunala hälso- och sjukvården samt 
registret över socialtjänstinsatser för äldre och personer med funktionsnedsättning. Täljare är 
antal anmälningar till IVO för dessa verksamhetstyper. Det har inte varit möjligt att ta fram 
motsvarande uppgifter för hemsjukvård i ordinärt boende. 

Andelarna för övriga boendeformer är svårare att tolka eftersom antalet 
anmälningar till IVO är få. 
Diagram 1 Anmälningar 2015–2021 i förhållande till boende per verksamhetsform 
Procent
0,35
0,30
0,25
0,20
0,15
0,10
0,05
0,00
2015 2016 2017 2018 2019 2020 2021
Lex Maria SÄBO Lex Sarah SÄBO
Lex Maria Korttidsboende Lex Sarah Korttidsboende
Lex Maria Hemtjänst  Lex Sarah Hemtjänst 
3.3.4  Underrapportering av allvarliga vårdskador och 
missförhållanden till IVO 
Allvarliga vårdskador och missförhållanden ska anmälas till IVO. Undersökningar 
tyder dock på att antalet allvarliga vårdskador är avsevärt fler än de som anmäls. Det 
är troligtvis även fallet med allvarliga missförhållanden. Det är därmed sannolikt att 
antalet lex Maria- och lex Sarahanmälningar till IVO inte speglar antalet allvarliga 
vårdskador och missförhållanden eller risker för allvarliga vårdskador och 
missförhållanden som uppstår i vården och omsorgen om äldre. 
IVO har återkommande pekat på underrapportering av allvarliga vårdskador i sin 
årliga rapport Vad har IVO sett? I rapporten för 2021 pekar IVO på att det kommer 
in 2 500 lex Mariaanmälningar per år från hela hälso- och sjukvården medan 
journalgranskningar visar att det sker cirka 3 200 allvarliga vårdskador per år bara 

inom den somatiska slutenvården.72 I en markörbaserad journalgranskning73  inom 
slutenvården bedömdes exempelvis cirka 90 procent av trycksåren vara undvikbara 
och alltså en vårdskada,74 och det är enligt företrädare för Socialstyrelsen inte troligt 
att det är annorlunda i den kommunala hälso- och sjukvården. Se vidare i avsnitt 
5.3.2. Som jämförelse var det drygt 2 400 personer inom äldreomsorgen som 
rapporterades ha ett trycksår under 2021 i kvalitetsregistret Senior alert.75 En annan 
indikation på underrapportering är att anmälningarna till IVO från hälso- och 
sjukvården är få i jämförelse med antalet personer som beviljats ersättning för 
patientskada. Regionernas ömsesidiga försäkringsbolag (Löf) tog under 2021 emot 
18 700 anmälningar om patientskada och i 43 procent av dessa ärenden fick 
patienten ersättning.76 Se vidare i avsnitt 3.6.2. 
Det finns ingen etablerad metod för att kartlägga antalet missförhållanden inom 
omsorgen som kan jämföras med den markörbaserade journalgranskningen men 
det är troligt att det även finns en underrapportering av antalet allvarliga 
missförhållanden till IVO. Se även avsnitt 4.3 och 5.3. 
3.3.5  Skillnader mellan kommuner i antalet anmälningar 
Omkring hälften av landets 290 kommuner gjorde inte någon anmälan enligt lex 
Maria i äldreomsorgen och hemsjukvården i ordinärt boende för personer 65 år och 
äldre under 2021, se tabell 3. Andelen har varit ungefär densamma sedan 2018.  
 
72   Inspektionen för vård och omsorg, Vad har IVO sett 2020, s. 14–15, Inspektionen för vård och 
omsorg, Vad har IVO sett 2021, s. 10, Inspektionen för vård och omsorg, Vad har IVO sett 
2018, s. 17.  
73   Markörbaserad journalgranskning innebär att journaler granskas från ett slumpvis urval av 
avslutade vårdtillfällen. Vid granskningen identifieras journaluppgifter med hjälp av 
markörer som kan indikera skada. Ett granskningsteam helst bestående av läkare och två 
sjuksköterskor bedömer uppgifterna för att kunna fastställa om en skada skett och i så fall 
vilken typ, konsekvens, allvarlighetsgrad samt om den anses vara undvikbar. Se Sveriges 
kommuner och regioner, Markörbaserad journalgranskning inom hemsjukvård för att identifiera 
och mäta skador och kvalitetsbrister i vården, 2019. 
74   Socialstyrelsen, Öppna jämförelser 2017, En god vård? Övergripande uppföljning utifrån sex 
frågor om hälso- och sjukvårdens resultat, 2018, se bilaga 2, Vårddagskostnader för undvikbara 
trycksår – ett räkneexempel. 
75   Senior alert, Vårdprevention och utfall - trycksår, undernäring, fall och munhälsa, publik rapport 
2021. Hämtad 2022-05-12. Antalet gäller demensboende, hemsjukvård och korttidsboende. 
Omkring 90 procent av alla SÄBO är anslutna till Senior Alert. Senior alert är ett nationellt 
kvalitetsregister för att stödja prevention för äldre personer som riskerar att falla, få trycksår, 
minska i vikt, utveckla ohälsa i munnen och/eller har problem med blåsdysfunktion.  
76   Löf, Anmälningar till Löf 2021, 2022.  

Tabell 3 Anmälningar enligt lex Maria, antal kommuner och antal anmälningar per 
kommun per år, äldreomsorg* totalt samt hemsjukvård 
Antal anmälningar  2015  2016  2017  2018  2019  2020  2021 
per kommun 
0  116  131  137  145  144  154  146 
1  95  84  77  80  78  76  78 
2  41  34  27  31  32  27  34 
3  20  16  21  15  16  12  12 
4  3  10  11  8  3  9  5 
5  4  4  5  6  4  4  5 
6  5  3  1  1  4  1  4 
7  2  2  4  1  1  1  4 
> 8  4  6  7  3  8  6  2 
Källa: Riksrevisionen, bearbetning av verksamhetsstatistik från IVO.  
Anm.: Tabellen baseras på lex Mariaanmälningar till IVO per kommun 2015–2021. 
*Området äldreomsorg omfattar SÄBO, hemtjänst och korttidsboenden. Området 
hemsjukvård i ordinärt boende omfattar ärenden som gäller personer som är 65 år och äldre 
för hemsjukvård, e-hälsa, rehabilitering och somatisk specialiserad hemsjukvård. 
Det är vissa kommuner som aldrig anmäler allvarliga vårdskador till IVO. Som 
framgår av tabell 4 är det omkring 35 procent av kommunerna som inte gjort 
någon, eller tre eller färre lex Mariaanmälningar inom äldreomsorgen eller 
hemsjukvården för personer 65 år och äldre, mellan 2015 och 2021.  
Tabell 4 Anmälningar enligt lex Maria, äldreomsorg* totalt samt hemsjukvård 
i ordinärt boende, kommuner och antal anmälningar, 2015–2021 
Antal anmälningar  Antal kommuner  Andel kommuner 
per kommun 
0  15  5 % 
1 < x < 3  87  30 % 
4 < x < 6  78  27 % 
7 < x < 9  37  13 % 
> 10  73  25 % 
Källa: Riksrevisionen, bearbetning av verksamhetsstatistik från IVO.  
Anm.: Tabellen baseras på registrerade lex Mariaanmälningar till IVO per kommun under 
2015–2021. *Området äldreomsorg omfattar SÄBO, hemtjänst och korttidsboenden. 
Området hemsjukvård i ordinärt boende omfattar ärenden som gäller personer som är 65 år 
och äldre för hemsjukvård, e-hälsa, rehabilitering och somatisk specialiserad hemsjukvård. 

Bilden för anmälningar enligt lex Sarah motsvarar den för lex Maria. Som tabellen 
nedan visar är det ett stort antal kommuner per år som inte lämnar in någon eller 
få lex Sarahanmälningar som berör äldreomsorgen till IVO. Omkring hälften av 
kommunerna gjorde inte någon lex Sarahanmälan 2021. 
Tabell 5 Anmälningar enligt lex Sarah, antal kommuner och antal anmälningar per 
kommun per år, äldreomsorg* totalt 
Antal anmälningar  2015  2016  2017  2018  2019  2020  2021 
per kommun 
0  121  131  137  125  130  139  142 
1  64  54  69  66  75  66  68 
2  39  42  37  37  35  37  31 
3  22  15  14  24  16  19  15 
4  14  12  11  14  10  11  14 
5  8  12  7  6  10  2  3 
6  5  5  4  4  4  5  6 
7  6  7  2  2  3  4  4 
>=8  11  12  9  12  7  7  7 
Källa: Riksrevisionen, bearbetning av verksamhetsstatistik från IVO.  
Anm.: Tabellen baseras på registrerade lex Sarahanmälningar till IVO per kommun under 
2015–2021. *Området äldreomsorg omfattar SÄBO, hemtjänst och korttidsboenden. 
Området hemsjukvård i ordinärt boende omfattar ärenden som gäller personer som är 65 år 
och äldre för hemsjukvård, e-hälsa, rehabilitering och somatisk specialiserad hemsjukvård. 
Omkring en tredjedel av kommunerna lämnade inte in någon, eller tre eller färre 
lex Sarahanmälningar under tidsperioden 2015 till och med 2021, se tabell 6.  

Tabell 6 Anmälningar enligt lex Sarah, äldreomsorg* totalt, kommuner och antal 
anmälningar, 2015–2021 
Antal anmälningar   Antal kommuner  Andel kommuner 
per kommun 
0  11  4 % 
1 < x < 3  81  28 % 
4 < x < 6  57  20 % 
7 < x < 9  41  14 % 
> 10  100  34 % 
Källa: Riksrevisionen, bearbetning av verksamhetsstatistik från IVO.  
Anm.: Tabellen baseras på registrerade lex Sarahanmälningar till IVO per kommun under 
2015–2021. *Området äldreomsorg omfattar SÄBO, hemtjänst och korttidsboenden. 
Området hemsjukvård i ordinärt boende omfattar ärenden som gäller personer som är 65 år 
och äldre för hemsjukvård, e-hälsa, rehabilitering och somatisk specialiserad hemsjukvård. 
Det finns stora skillnader i antal anmälningar mellan olika verksamhetsområden 
inom äldreomsorgen. Det är 7 procent av kommunerna som inte lämnade in någon 
lex Sarahanmälan som gäller SÄBO till IVO under tidsperioden 2015 till 2021. 
Motsvarande andel för hemtjänst är 21 procent. När det gäller korttidsboende är det 
68 procent av kommunerna som inte lämnade in någon anmälan.  
3.3.6  Storlek och verksamhetskultur påverkar 
anmälningsfrekvensen  
Skillnaderna i antal anmälningar per kommun samvarierar med kommunernas 
storlek. Korrelationen mellan antal personer i befolkningen som är 65 år och äldre 
och antalet lex Mariarespektive lex Sarahanmälningar är hög.77 En generell bild 
som framkommer i granskningen är också att de verksamheter som utreder och är 
transparenta om vårdskador och missförhållanden ofta är verksamheter som 
kommit längre i sitt patientsäkerhets- och kvalitetsarbete. Det behöver finnas en 
verksamhetskultur som är inriktad på att arbeta med patientsäkerhet och kvalitet. 
Handläggare på Sveriges Kommuner och Regioner (SKR) beskriver det som att det 
krävs tillit, mod och transparens i en verksamhet för att anmälningar ska skickas in 
 
77   Korrelationen (Pearson r) mellan antal lex Maria och antal lex Sarahanmälningar till IVO för 
äldreomsorg totalt och antalet personer i befolkningen 65 år och äldre var över 0,70 för åren 
2015–2021 med undantag för 2020 då den var omkring 0,6 för både lex Maria och lex Sarah. 
Befolkningsuppgifter: SCB, Folkmängd efter region, år och ålder, hämtad 2022-11-08. 
Anmälningar för hemsjukvård i ordinärt boende har exkluderats ur beräkningen. 

till IVO.78 Verksamheter behöver också vara beredd att bli granskade i media. Om 
det finns en osäkerhet kan det vara lättare att utreda internt än att skicka in till IVO 
eftersom utredningen då ofta uppmärksammas offentligt. En annan anledning kan 
enligt handläggare på SKR vara att verksamheter generellt får för lite återkoppling 
från IVO på inskickade anmälningar. Fler verksamheter skulle skicka in anmälningar 
om de upplevde att anmälningsförfarandet till IVO hjälpte till på vägen.79  
3.4  Avvikelserapportering är grunden för att upptäcka 
vårdskador och missförhållanden 
Syftet med avvikelserapportering i vård- och omsorgsverksamheterna är att 
upptäcka kvalitetsbrister generellt. Avvikelserapporteringen är också 
verksamheternas huvudsakliga metod för att upptäcka vårdskador och 
missförhållanden. En avvikelse är en händelse som medfört eller som hade kunnat 
medföra något oönskat.80 Det kan exempelvis vara att läkemedel getts till fel person 
eller brister i utförandet av en insats, såsom att personalen glömt kvar en person 
som inte själv kan tillkalla hjälp på toaletten. En avvikelse kan ha lett till större eller 
mindre konsekvenser för den drabbade. I de verksamheter som vi intervjuat 
registrerar personalen avvikelser och de omedelbara åtgärder de vidtagit med 
anledning av avvikelsen i digitala verksamhetssystem för avvikelser. Personalen kan 
även rapportera avvikelser muntligt, till exempel till sin närmaste chef och be 
denne lägga in avvikelsen i systemet.  
3.4.1  Rädsla, tid och kunskapsbrist påverkar om personal 
rapporterar in avvikelser 
De vård- och omsorgsverksamheterna vi intervjuat lägger stort fokus på att få 
personal att rapportera in avvikelser. Samtidigt rapporterar personalen inte alltid in 
avvikelser på grund av att de är rädda för konsekvensen av att rapportera in en 
avvikelse, att de saknar kunskaper om varför eller vad de ska rapportera, eller på 
grund av att det kan vara krångligt att rapportera in händelser i avvikelsesystemen.  
En orsak till att personal inte rapporterar avvikelser är man ser det som att man 
”anmäler” och hänger ut en kollega.81 Denna bild bekräftas av tidigare forskning 
 
78   Intervju 2022-03-11 SKR. 
79   Intervju 2022-03-11 SKR. 
80   Socialstyrelsen ”Socialstyrelsens termbank”, hämtad 2022-08-18. 
81   Intervju 2022-05-19 MAS och SAS, kommun 2; intervju 2022-05-19 MAS och SAS, kommun 3; 
intervju 2022-05-30 chef kvalitet kommunalt bolag, kommun 5; intervju 2022-05-31 
avdelningschef äldreomsorg, kommun 5; intervju 2022-05-16 MAS, MAR och 
SAS/kvalitetsutvecklare, kommun 4. 

som visar att risken och rädslan för att den som rapporterar ska drabbas av 
sanktioner eller på olika sätt straffas påverkar anmälningsbenägenheten.82  
En annan förklaring till att avvikelser inte rapporteras är att det är krångligt. 
Personalen kan sakna en egen jobbdator eller arbetstelefon och 
rapporteringssystemen kan vara svåra att logga in i. Personalen kan även sakna tid 
för att skriva avvikelser om de inte gör det på raster eller efter arbetets slut.83 Andra 
orsaker till att personalen inte rapporterar avvikelser är kunskapsbrist. Personalen 
vet inte hur man skriver en avvikelse och de förstår kanske inte syftet.84 Bristande 
språkkunskaper kan också påverka rapporteringen negativt.85 Enligt tidigare 
forskning är det viktigt att nyttan av rapporteringen tydliggörs och det sker en 
återkoppling och att det är tydligt vilka händelser som ska rapporteras. Risken att 
bli uthängd i media samt om rapporteringen är frivillig eller obligatorisk påverkar 
också om avvikelser rapporteras.86  
Typen av händelse kan också påverka avvikelserapporteringen, där vissa händelser 
är svårare att upptäcka och rapportera än andra. De vanligaste händelserna som 
rapporteras in som avvikelse för hälso- och sjukvård är fall och brister 
i läkemedelshantering.87 I flera intervjuer beskriver MAS:ar att dessa händelser kan 
vara enklare för personal att rapportera som avvikelse.88 Det kan däremot vara 
svårare för personal att upptäcka och rapportera avvikelser inom områden såsom 
rehabilitering och medicintekniska produkter. När det gäller missförhållanden kan 
det saknas kunskap om exempelvis vad tvångs- och begränsningsåtgärder och 
samtycke egentligen innebär, vilket kan påverka om en händelse rapporteras.89  
 
82   SOU 2008:117, s. 130 ff. Ödegård, Säker vård - patientskador, rapportering och prevention, 2006. 
Jacobsson K, Martinell Barfoed E, Socialt arbete och pappersgöra, mellan klient och digitala 
dokument, 2019.  
83   Intervju 2022-05-16 chef kvalitet, kommun 3.  
84   Intervju 2022-06-09 enhetschef SÄBO, kommun 3.  
85   Intervju 2022-06-09 enhetschef SÄBO, kommun 3; intervju 2022-06-09 chef kvalitet och 
kvalitetsutvecklare, privat vårdbolag. 
86   SOU 2008:117, s. 130 ff.  
87   Intervju 2022-05-17 MAS, SAS och MAR, kommun 1; intervju 2022-05-19 MAS och SAS, 
kommun 2; intervju 2022-05-16 MAS, MAR och SAS/kvalitetsutvecklare, kommun 4. 
88   Intervju 2022-05-17 MAS, SAS och MAR, kommun 1; intervju 2022-05-19 MAS och SAS, 
kommun 2; intervju 2022-05-16 MAS, MAR och SAS/kvalitetsutvecklare, kommun 4.  
89   Intervju 2022-06-09 chef kvalitet och kvalitetsutvecklare, privat vårdbolag; intervju 2022-05-16 
MAS, MAR och SAS/kvalitetsutvecklare, kommun 4; intervju 2022-05-11 verksamhetschefer 
hemtjänst, SÄBO och hemsjukvård, kommun 4. 

3.4.2  Avvikelserapportering fångar inte upp vårdskador och 
missförhållanden och medför administration 
Av de många avvikelser som rapporteras in av vård- och omsorgspersonal är det ett 
mindre antal som bedöms gälla vårdskador och missförhållanden och som utreds 
enligt lex Maria eller lex Sarah, och antalet varierar mellan kommunerna.  
Antalet avvikelser i en kommun varierar beroende på hur stor verksamheten är och 
hur aktivt den arbetar med avvikelserapporteringen, men antalet rapporterade 
avvikelser är ofta stort. I en medelstor kommun kan antalet avvikelser inom hälso- 
och sjukvård uppgå till 6 000 till 8 000 per år. Antalet så kallade omsorgsavvikelser 
är mindre, från några hundra per år upp till cirka 2 000 per år. 
Socialstyrelsen har utvärderat avvikelserapporteringssystemets effektivitet genom 
att jämföra de avvikelser som hade identifierats via rapporteringssystemet med 
avvikelser som hade identifierats med hjälp av strukturerad journalgranskning.90 
Det visade sig då att få av de avvikelser som upptäcktes med så kallad strukturerad 
journalgranskning också hade rapporterats till avvikelsesystemet.91 Enligt en 
forskningsöversikt kan avvikelserapporteringen förbättra processer på 
arbetsplatserna men det fanns låg evidens för att rapporteringen bidrog till 
förändringar av kulturen på arbetsplatser eller gav effekter på patientsäkerheten.92  
Forskning om lex Sarah visar att det finns stora skillnader mellan kommuner i hur 
de rapporterar och bedömer hur allvarlig en händelse varit. Kommuner med en hög 
andel avvikelserapporter per 10 000 invånare hade färre lex Sarahrapporter som 
sedan bedömdes vara allvarliga händelser än kommuner med en lägre andel 
avvikelserapporter.93 I en undersökning av samtliga lex Sarah rapporter från 
49 kommuner (totalt 1105 rapporter) framkom att 14 procent bedömdes vara ett 
allvarligt missförhållande.94  
 
90   Socialstyrelsen, Kartläggning av metoder för patientsäkerhetsarbete, en granskning av insatser för 
patientsäkerhetskultur och metoder för identifiering och analys av risker mot patientsäkerheten, 
2013.  
91   Sari AB, Sheldon TA, Cracknell A, Turnbull A. “Sensitivity of routine system for reporting 
patient safety incidents in an NHS hospital: retrospective patient case note review”. 2007. 
92   Stavropoulou, C, Doherty C, Tosey P, “How Effective Are IncidentReporting Systems for 
Improving Patient Safety? A Systematic Literature Review.” 2015.  
93   Kjellberg I, Berg K, Österberg T, ”Exploring Mandatory Reports of Mistreatment in Sweden’s 
Social Services”. 2022. 
94   Kjellberg I, Berg K, Österberg T, ”Exploring Mandatory Reports in social care and social 
services in Sweden.” 2023. 

3.4.3  Chefer bedömer om utredningar ska inledas 
En orsak till att avvikelser inte leder till att verksamheten upptäcker eller utreder 
vårdskador och missförhållanden är att chefer kan sakna kunskap och arbetar 
under tidspress. 
När avvikelserna är rapporterade ska avvikelsen bedömas. Oftast görs 
bedömningen på varje vård- och omsorgsenhet, vanligtvis av närmsta chef. Flera av 
de kommuner vi intervjuat använder en matris som SKR tagit fram för att bedöma 
allvarlighetsgrad, där konsekvens för den enskilde och sannolikheten för 
upprepning ska graderas.95 För avvikelser inom hälso- och sjukvård är det 
legitimerad personal som bedömer allvarlighetsgrad samt risk för upprepning, ofta 
en MAS. Om det gäller socialtjänstfrågor hjälper ofta en SAS eller liknande 
funktion till i bedömningen.96 Vissa kommuner har även en medicinskt ansvarig 
för rehabilitering (MAR), vanligtvis en arbetsterapeut eller fysioterapeut som kan 
göra bedömningar.  
Enhetschefer menar att det kan vara svårt att göra den första bedömningen av hur 
allvarlig en avvikelse är.97 Det som är särskilt svårt, både för chefer och personal att 
bedöma, är om det finns risk för vårdskada eller påtaglig risk för missförhållande.98 
Enligt våra intervjuer i kommunerna är kunskapen om missförhållanden generellt 
större hos enhetschefer inom äldreomsorgen än kunskapen om vårdskador99 
eftersom det är vanligare att cheferna har en bakgrund inom socialtjänsten.100 Många 
enhetschefer inom äldreomsorgen har också ansvar för många anställda, patienter 
och brukare och arbetar under tidspress. En utredning enligt lex Maria kan också 
i förlängningen innebära ett stort förändringsarbete som tar tid och resurser.101  
 
95   Sveriges Kommuner och Regioner, Riskanalys och händelseanalys, analysmetoder för att öka 
patientsäkerheten, 2015.  
96   Medicinskt ansvarig sjuksköterska (MAS) har ett övergripande ansvar för att patienter som 
vårdas inom socialtjänstens hälso- och sjukvård får en säker vård av god kvalitet. Socialt 
ansvarig samordnare (SAS), har en övergripande och strategisk funktion för kvalitetsstyrning 
och kvalitetskontroll inom socialtjänstens verksamhetsområde utifrån gällande lagar och 
föreskrifter, SoL, LSS, LVM och LVU. SAS är sakkunnig inom socialtjänstens 
verksamhetsområde och har en stödjande funktion i organisationen. SAS ansvarar för att lex 
Sarahrapporter utreds och anmäls enligt Socialstyrelsens föreskrift (SOSFS 2011:5). 
97   Intervju 2022-05-23 enhetschef SÄBO, kommun 2; intervju 2022-06-09 enhetschef SÄBO, 
kommun 3.  
98   Intervju 2022-05-09 MAS, MAR och SAS, kommun 3; intervju 2022-05-17 MAS, MAR och 
SAS/kvalitetsutvecklare, kommun 1; intervju 2022-05-16 MAS, MAR och 
SAS/kvalitetsutvecklare, kommun 4; intervju 2022-06-02 enhetschef SÄBO, kommun 5. 
99   Intervju 2022-05-16 MAS, MAR och SAS/kvalitetsutvecklare, kommun 4. 
100   Intervju 2022-06-09 enhetschef SÄBO, kommun 3.  
101   Intervju 2022-04-20 Riksföreningen för MAS/MAR.   

3.5  Utredningar enligt lex Maria och lex Sarah 
Om en avvikelse graderas som allvarlig kopplas den utredningsansvariga 
funktionen i verksamheten in och en utredning enlighet bestämmelserna om lex 
Sarah eller lex Maria påbörjas. Enligt lex Sarah kan personalen, om de uppfattar en 
händelse som allvarlig, även lämna en lex Sarahrapport direkt till 
anmälningsansvarig som ska utreda rapporten som en lex Sarah. Det går inte enligt 
bestämmelserna för lex Maria, då är det riskbedömningen som avgör om MAS ska 
utreda enligt lex Maria.    
Utredaren bedömer om ett ärende kan avslutas snabbt eller om en fördjupad 
utredning ska göras. Den utredningsansvarige är vanligtvis en MAS, MAR eller 
SAS. Det förekommer även att utredningsansvaret ligger på en verksamhetschef.102 
Fokus för utredningen ska enligt bestämmelserna för lex Maria och lex Sarah vara 
att identifiera bakomliggande orsaker till händelsen och att ta fram förslag på 
lämpliga åtgärder. Allvarliga händelser rapporteras till förvaltningens chefer och till 
ansvariga nämnder. 
3.5.1  Åtgärder kopplas inte till bakomliggande orsaker och är inte 
alltid relevanta  
Utredande personal vi intervjuat i granskningen upplever att de har god kompetens 
och anser generellt att de är säkra i de bedömningar som de gör i utredningarna, 
även om vissa avgöranden kan vara svåra. Men en del intervjupersoner lyfter fram 
att de behöver bli bättre på att ta fram bra åtgärder och hitta bakomliggande 
systemfel.103 De intervjuade för också fram att det är svårt att förvärva en god 
utredningskunskap vid ensamarbete och som nyanställd.104  
Enligt en översyn av anmälningar enligt lex Maria och lex Sarah som IVO 
genomfört har verksamheternas utredningar ofta brister.105 Vård- och 
omsorgsverksamheter avslutar utredningar enligt lex Maria och lex Sarah utan att 
bakomliggande orsaker identifierats och utan att åtgärder som kan förväntas leda 
till att risker och brister undanröjs vidtagits.106 Vanliga åtgärder är att ta fram eller 
revidera rutiner, gå igenom och påminna om dem och ha samtal med involverad 
 
102   Det gäller till exempel den privata vårdkoncern som vi intervjuat i granskningen. 
103   Intervju 2022-05-09 MAS, MAR och SAS, kommun 3. 
104   Intervju 2022-05-02 Riksföreningen för socialt ansvarig samordnare (SAS).  
105   Inspektionen för vård och omsorg, Bidrar IVO till kvalitet i vården och omsorgen? En översyn av 
IVO:s handläggning av anmälningar enligt lex Maria och lex Sarah. 2021. 
106   Inspektionen för vård och omsorg, Bidrar IVO till kvalitet i vården och omsorgen? En översyn av 
IVO:s handläggning av anmälningar enligt lex Maria och lex Sarah. 2021. 

personal enskilt eller på arbetsplatsträff eller motsvarande. Det gäller även i fall där 
personal beskrivit att låg bemanning, avsaknad av stöd från ledningen eller hög 
belastning haft betydelse för personalens agerande. Vidare framgår endast i ett fåtal 
utredningar vilka åtgärder som verksamheten avsett att vidta om risker och brister 
härrör sig till brister på systemnivå i organisation.107 Brister kvarstår också ofta över 
tid för samma verksamheter. 
3.5.2  Kritik mot hur enskilda är delaktiga i utredningar  
En vårdverksamhet ska vid en vårdskada snarast informera patienten om 
vårdskadan. Lex Sarahbestämmelserna innehåller inga skakrav på att enskilda 
eller deras närstående ska informeras vid missförhållanden, men Socialstyrelsen 
har angett i ett allmänt råd att den enskilde bör få information om 
missförhållandet.   
När en händelse har medfört en allvarlig vårdskada, ska utredningen innehålla 
uppgifter om den som drabbats av vårdskadan samt den enskildes beskrivning och 
upplevelse av händelsen.108   
Företrädare för vård- och omsorgsverksamheterna för fram att enskilda och 
närstående vill bli lyssnade på.109 De beskriver samtidigt att det i vården och 
omsorgen om äldre finns särskilda svårigheter att involvera enskilda 
i utredningarna av vårdskador.110 Den enskilde kan ha svårt att föra sin egen talan 
och beskriva en händelse, till exempel på grund av en demenssjukdom. Det är då 
svårare att fånga allt som är relevant, och man måste bedöma flera personers 
upplevelser.111 När det är svårt att involvera en patient eller närstående menar en 
företrädare för vård- och omsorgsgivarna att man i stället försöker få patienter och 
närstående delaktiga genom att informera.112 När det gäller lex Sarahutredningarna menar företrädare för kommunerna att det sker mindre kontakt 
med enskilda och närstående än i utredningarna för lex Maria, vilket kan förklaras 
av olika krav i regelverket för lex Sarah och lex Maria. Forskning om lex Sarah har 
 
107   Inspektionen för vård och omsorg, Bidrar IVO till kvalitet i vården och omsorgen? En översyn av 
IVO:s handläggning av anmälningar enligt lex Maria och lex Sarah. 2021. 
108   Socialstyrelsens föreskrifter och allmänna råd (2017:40) om vårdgivares systematiska 
patientsäkerhetsarbete.  
109   Intervju 2022-05-20 verksamhetschefer äldreomsorg, kommun 1.  
110   Intervju 2022-05-09 MAS, MAR och SAS, kommun 3; intervju 2022-06-09 kvalitetsdirektör 
och kvalitetsutvecklare, privat vård- och omsorgsbolag; intervju 2022-05-17 MAS och SAS, 
kommun 1; intervju 2022-05-19 MAS och SAS, kommun 2.  
111   Intervju 2022-05-17 MAS och SAS, kommun 1. 
112   Intervju 2022-06-09 kvalitetsdirektör och kvalitetsutvecklare, privat vård- och omsorgsbolag. 

visat att få brukare fick ge sin bild av en händelse vid vård- och 
omsorgsverksamheternas utredningar av ett allvarligt missförhållande.113  
Pensionärsorganisationer betonar att vård- och omsorgsverksamheternas 
skyldigheter att informera patienter eller närstående och informera dem om 
vidtagna åtgärder vid utredningar av vårdskador är omfattande, men att 
skyldigheterna inte fått fullt genomslag.114 Information i samband med en 
vårdskada når inte alltid fram till patienter och närstående. Det är mycket 
information i en kritisk situation som kan vara svår att ta in. Att äldre 
i äldreomsorgen ofta har nedsatt syn- och hörsel samt kognitiv svikt försvårar 
denna kommunikation.115 
3.5.3  Organisatoriska förhållanden kan påverka vilka åtgärder 
som genomförs 
Intervjupersoner i granskningen som är ansvariga för att utreda händelser enligt 
lex Maria och lex Sarah lyfter fram organisatoriska förhållanden som kan avgöra 
om relevanta åtgärder vidtas efter en utredning om vårdskada eller 
missförhållande.  
En betydelsefull faktor är vikten av att ha en självständig funktion för att utreda 
vårdskador och missförhållanden, och att denna funktion har kompetens att göra 
utredningar. Det är viktigt för att den som utreder en händelse ska ha befogenhet 
att göra objektiva utredningar.116 Chefer med personalansvar- och ekonomiskt 
ansvar kan enligt intervjupersonerna inte vara objektiva på samma sätt som en 
självständig funktion när de fattar beslut om händelsen är allvarlig eller inte.117 
Det är också viktigt att MAS och SAS eller motsvarande funktion har en central 
placering och finns på en strategisk nivå för att kunna lyfta lärdomar från olika 
verksamheter till hela organisationen.118 Patientsäkerhetsförordningen anger att 
 
113   Berg K, Kjellberg I, “Designated officials approaches to judging serious incidents: an analysis 
of incident reports in care for older people, disability services and family services in Sweden”, 
2022.  
114   Svar från pensionärsorganisationerna: Pensionärernas riksorganisation (PRO), Svenska 
pensionärsförbundet, SPF seniorerna, Demensförbundet, SKPF Pensionärerna och 
Riksförbundet pensionärsgemenskap (RPG). 
115   Svar från pensionärsorganisationer: Pensionärernas riksorganisation (PRO), Svenska 
pensionärsförbundet, SPF seniorerna, Demensförbundet, SKPF Pensionärerna och 
Riksförbundet pensionärsgemenskap (RPG). 
116   Intervju 2022-05-02 Riksföreningen för socialt ansvarig samordnare (SAS). 
117   Intervju 2022-05-02 Riksföreningen för socialt ansvarig samordnare (SAS). 
118   Intervju 2022-05-02 Riksföreningen för socialt ansvarig samordnare (SAS). 

arbetsgivaren ska utse en ansvarig,119 men det bör enligt intervjupersoner finnas 
krav på hälso- och sjukvårdsutbildning och kunskap i utredningsmetodik för den 
som är utredningsansvarig för lex Maria.120  
Såväl lex Mariasom lex Sarahutredningar ska leda fram till förslag på åtgärder för 
att komma till rätta med brister. MAS:ar vi intervjuat menar att om de rutiner som 
MAS ansvarar för att ta fram121 inte följs, så har de inte mandat att påverka detta. 
Beslut om åtgärder kan också stanna upp under utredningen då MAS och MAR 
inte har mandat att besluta om åtgärder, utan det ligger på verksamhetschefer.122 
Det förekommer också att förslagen om åtgärder anpassas efter vad som anses vara 
möjligt att genomföra redan i utredningarna.  
En annan anledning till att inte relevanta åtgärder vidtas är att kommunerna inte är 
vana vid att ansvara för hälso- och sjukvårdsfrågor. Om det saknas personer med 
hälso- och sjukvårdskompetens i kommunens ledning finns det ingen som driver 
patientsäkerhetsfrågorna och efterfrågar resultat från enhetschefer. För att 
utredningarna om lex Maria och lex Sarah inte ska bli ”hyllvärmare” måste 
cheferna som ansvarar för verksamheten identifiera sina brister och jobba med att 
komma till rätta med dessa.123  
Motsvarande bild förs fram av utredare på Socialstyrelsen. Den kommunala hälso- 
och sjukvården är inte helt integrerad i kommunens uppdrag och det saknas ofta 
kunskap om patientsäkerhet hos ledning och personal.124 Patientsäkerhetsarbetet 
för den kommunala hälso- och sjukvården är i viss mån eftersatt i förhållande till 
den regionala.125 Bland annat saknar den kommunala hälso- och sjukvården 
stödstrukturer för patientsäkerhet och mycket ansvar ligger på den enskilda 
MAS:en eller MAR:en.126  
 
119   Anmälningsansvarig regleras 2 kap. 1 § första stycket 3 patientsäkerhetsförordningen 
(2010:1369).   
120   Intervju 2022-05-09 MAS, MAR och SAS, kommun 3. 
121   Enligt 4 kap. 6 § hälso- och sjukvårdsförordningen (2017:80) ska en medicinskt ansvarig 
sjuksköterska bland annat ansvara för att det finns ändamålsenliga och väl fungerande rutiner 
för läkemedelshantering och för rapportering enligt 6 kap. 4 § patientsäkerhetslagen PSL. 
122   Intervju 2022-05-09 MAS, MAR och SAS, kommun 3. 
123   Intervju 2022-05-09 MAS, MAR och SAS, kommun 3. 
124   Intervjuer 2022-06-13; 2022-06-01 Socialstyrelsen. 
125   Intervju 2022-06-01 Socialstyrelsen. 
126   Intervjuer 2022-06-13; 2022-06-01 Socialstyrelsen. 

3.6  Uppföljning av åtgärder och resultat 
En del av det systematiska kvalitets- och patientsäkerhetsarbete som vård- och 
omsorgsverksamheterna ska bedriva omfattar att följa hur verksamheten utvecklas. 
De verksamheter som vi intervjuat i granskningen följer utvecklingen av antalet 
avvikelser, till exempel om typen av avvikelser förändras över tid och hur många 
utredningar enligt lex Maria och lex Sarah som gjorts. Dessa uppgifter 
sammanställs och analyseras regelbundet, exempelvis i den årliga 
patientsäkerhetsberättelse som kommunerna är skyldiga att ta fram för hälso- och 
sjukvården.127 Vissa kommuner tar även fram så kallade kvalitetsberättelser eller 
omsorgssäkerhetsberättelser som beskriver utvecklingen inom socialtjänsten. Det 
finns inte lagkrav på att kommunerna ska ta fram kvalitetsberättelser men 
Socialstyrelsen ger ett allmänt råd om att de bör göra det.128 Rapporteringen till 
ansvariga politiska nämnder sker också kontinuerligt över året, exempelvis om lex 
Maria- och lex Sarahutredningar och särskilt vid anmälningar till IVO. Inom hälso- 
och sjukvården beskriver exempelvis företrädare för MAS och MAR att 
patientsäkerhetsarbetet de senaste åren fått draghjälp genom den nationella 
handlingsplanen för ökad patientsäkerhet och arbete med att ta fram kommunala 
handlingsplaner för patientsäkerhet.129  
Det är även vanligt att kommuner använder sig av de kvalitetsregister som finns för 
vården av äldre där man registrerar och följa vissa sjukdomar och skador och vilka 
förebyggande åtgärder man vidtar för att förebygga dem. Till exempel är omkring 
80 procent av alla SÄBO anslutna till Senior Alert. Verksamheterna deltar även 
exempelvis i SKR:s punktprevalensmätningar om basala hygienrutiner. En 
svårighet i detta arbete som framkommer i våra intervjuer med 
verksamhetsföreträdare är att det kräver ytterligare registrering och dokumentation 
av personalen utöver annan dokumentation som måste göras vilket påverkar 
personalens vilja att registrera.  
3.6.1  Brister i kvalitet består över tid 
Vård- och omsorgsverksamheternas uppföljning och systematiska patientsäkerhets- 
och kvalitetsarbete leder inte alltid till utveckling av kvalitet. IVO lyfter fram att de 
i sin tillsyn kan återkomma till samma verksamheter där samma brister kvarstår år 
 
127   3 kap. § 10 PSL. 
128   7 kap. 1 § (SOSFS 2011:9). 
129   Intervju 2022-05-09 MAS, MAR och SAS, kommun 3; intervju 2022-05-16 MAS, MAR och 
SAS/kvalitetsutvecklare, kommun 4; intervju 2022-05-19 MAS och SAS, kommun 2.   

efter år.130 Vården och omsorgen beskrivs som reaktiv, man släcker bränder och 
i stället för att hitta och åtgärda systematiska brister. En motsvarande bild 
framkommer i en analys som Socialstyrelsen gjorde av patientsäkerhetsberättelser 
från ett urval kommuner 2018. Få av kommunerna beskrev ett systematiskt 
patientsäkerhetsarbete från att identifiera ett problem, till att analysera problemet, 
bestämma vilka åtgärder man tänkte vidta, motivera valet av åtgärder och 
bestämma hur man skulle följa upp dem. Få av kommunerna hade satte upp mål 
för sitt patientsäkerhetsarbete och få av målen var mätbara.131  
3.6.2  Uppföljning och kontroll av enskilda utförare 
Kommunen kan välja att bedriva vård och omsorg i egen regi eller anlita enskilda 
utförare. En enskild utförare är vanligtvis ett privat företag, men de kan även vara 
kommunala bolag, föreningar, stiftelser, kooperativ eller trossamfund. Inom hälso- 
och sjukvården är de enskilda utförarna egna vårdgivare132 och de gör egna 
utredningar och anmäler allvarliga vårdskador eller missförhållanden till IVO. 
I granskningen framkommer vissa faktorer som kan försvåra kommunernas 
uppföljning av de enskilda utförarnas arbete, och även uppföljningen av 
verksamheter i egen regi. 
I de kommuner som vi intervjuat ingår det i avtalen för de enskilda utförarna att 
redogöra för hanteringen av avvikelser, att allvarliga händelser ska rapporteras till 
kommunen och att kommunen ska få ta del av lex Maria- och lex Sarahutredningar. En svårighet vid uppföljning av privata utförare och även 
verksamheter i egen regi är att det finns en osäkerhet om 
personuppgiftshanteringen, dataskyddsförordningen (GDPR) och 
sekretessbestämmelser om vilken information som kan delas mellan kommun och 
utförare och inom kommunen.133 Olika kommuner gör olika tolkningar. Det har 
även hänt att privata utförare hänvisat till GDPR när kommunen begärt ut 
 
130   Inspektionen för vård och omsorg, Bidrar IVO till kvalitet i vården och omsorgen? En översyn av 
IVO:s handläggning av anmälningar enligt lex Maria och lex Sarah. 2021. 
131   Socialstyrelsen, Vad säger vårdgivarnas patientsäkerhetsberättelser om utvecklingen på 
patientsäkerhetsområdet?, 2018. Analysen omfattade 20 kommuners 
patientsäkerhetsberättelser. En ny innehållsanalys av patientsäkerhetsberättelser är planerad 
till 2022–2023. Socialstyrelsen Intern plan 2022–2024 utifrån den nationella handlingsplanen för 
ökad patientsäkerhet, 2022. 
132   Vården och omsorgen kan utföras av kommunalt ägda bolag eller av privata utförare. 
Kommunen behåller dock alltid sitt huvudmannaskap för hälso- och sjukvårdsverksamheten. 
15 kap. 1 § HSL. 
133   Lagen (2018:218) med kompletterande bestämmelser till EU:s dataskyddsförordning 
(dataskyddslagen), Patientdatalagen (2008:355). 

personallistor och löneutdrag.134 Kommunen har inskrivet i förfrågningsunderlag 
att de har rätt att begära in de material som de behöver för granskning men det 
finns en avvägning från kommunens sida i hur tydliga krav som kan ställas 
i underlagen.135 Regeringen har tagit initiativ till att förtydliga lagstiftningen. 
I juni 2022 lämnade Regeringskansliet en promemoria med förslag om att införa 
en sekretess och tystnadspliktsbrytande uppgiftsskyldighet för utförare av 
verksamhet enligt socialtjänstlagen.136 Uppgifter som ska lämnas ut är sådana som 
socialnämnden behöver för kvalitetssäkring, administration, uppföljning eller 
utvärdering samt sådana uppgifter som nämnden behöver för att erbjuda en fast 
omsorgskontakt. Den föreslagna bestämmelsen föreslås träda i kraft samtidigt som 
eventuella andra ändringar av socialtjänstlagen. 
3.6.3  Patientnämnder och patientskadeförsäkringar nyttjas inte 
i den kommunala hälso- och sjukvården 
Vård- och omsorgsverksamheter ska informera den som drabbats av en vårdskada 
om patientnämnderna och patientskadeförsäkringen. Dessa funktioner som är till 
för enskilda nyttjas inte i den kommunala hälso- och sjukvården.  
Andelen klagomål till patientnämnderna som gällde den kommunala hälso- och 
sjukvården var 2021 endast 1,7 procent (644 av 37 817 inkomna ärenden).137 Detta 
trots att drygt 388 000 personer var mottagare av kommunal hälso- och sjukvård 
samma år, varav majoriteten var över 65 år.138 Det kan bero på att kunskapen om 
möjligheten att kontakta patientnämnden är låg. Pensionärsorganisationerna 
menar att enskildas kontakter med patientnämnderna generellt fungerar 
tillfredsställande, men att det behövs mer information om att patientnämnden ska 
stödja patienter och närstående inom kommunal hälso- och sjukvård.139  
Andelen klagomål som gäller den kommunala hälso- och sjukvården har inte ökat 
över tid. 2015 gällde endast 2 procent av klagomålen till patientnämnderna 
kommunal vård. Patientnämnderna menade då att kommuner brister i att sprida 
information om patientnämnderna. De förde också fram att beroendeställningen 
 
134   Intervju 2022-06-13 uppdragsstrateg, kommun 1.  
135   Intervju 2022-06-13 uppdragsstrateg, kommun 1.  
136   Regeringskansliet, Promemoria 2022-07-04 S2022/02856, Uppgiftsskyldighet för utförare inom 
socialtjänsten.  
137   Statistik inlämnad till IVO från patientnämnderna för verksamhetsåret 2021, och inhämtad 
kompletterade statistik från två patientnämnder.   
138   Socialstyrelsen, Statistik om kommunala hälso- och sjukvårdsinsatser 2021. 
139   Skrivelser från pensionärsorganisationerna: Pensionärernas riksorganisation (PRO), Svenska 
pensionärsförbundet, SPF seniorerna, Demensförbundet, SKPF Pensionärerna och 
Riksförbundet pensionärsgemenskap (RPG). 

mellan vårdpersonal och enskilda på exempelvis äldreboenden kan bidra till att 
patienten eller den närstående tvekar att framföra ett klagomål.140  
Alla vårdgivare är skyldiga att teckna en försäkring för patientskador enligt 
patientskadelagen. Kommunala huvudmän tecknar försäkringar i olika kommunala 
och privata bolag. De regionala huvudmännen har till största delen tecknat 
försäkringar genom Löf. I kommunerna hanterar fem kommunala 
försäkringsbolag försäkringar från 105 kommuner vilka omfattar drygt 50 procent 
av Sveriges befolkning. Övriga kommuner tecknar sina försäkringar hos privata 
bolag.141   
De kommuner vi intervjuat i granskningen uppger att de informerar enskilda om 
möjligheten att söka ersättning för patientskada.142 En representant för ett av de 
kommunala bolag som försäkrar kommunerna menar dock att kommunerna 
generellt brister i sitt informationsansvar till enskilda enligt 
patientsäkerhetslagen.143 De kommunala försäkringsbolagen har endast fått in 
omkring 150 ansökningar om ersättning sedan 2014.144 Det finns en viss 
underrapportering av ansökningar145 men i relation till antalet anmälningar om 
allvarlig vårdskada som kommit till IVO under samma period för äldreomsorgen är 
antalet lågt. Antalen kan även jämföras med att Löf under 2021 fick in 18 700 
anmälningar om patientskada för den regionala sjukvården. För enbart primärvård 
fick Löf i genomsnitt in omkring 900 anmälningar per år 2015–2021.146  
 
140   SOU 2015:102. 
141   Kommunala bolag som är medlemmar: Försäkrings AB Göta Lejon, kommunassurans Syd 
Försäkrings AB, Stockholmsregionens Försäkring AB och Svenska Kommun Försäkrings AB 
samt Löf regionernas ömsesidiga försäkringsbolag som i huvudsak försäkrar regionala 
huvudmän. Privata bolag som är medlemmar: Accelerant Insurance Europe SA (företräds av 
Written Insurance Sweden AB), Folksam Ömsesidig Sakförsäkring, Gjensidige Forsikring 
ASA Norge, svensk filial, HDI Global Specialty SE (Sverigefilial företräds av Svedea 
Specialförsäkring), ICA Försäkring AB, If Skadeförsäkring AB, Länsförsäkringsbolagen, 
Protector Försäkring Sverige filial till Protector Forsikring ASA Norge, TryggHansa 
Försäkring filial, W.R. Berkley Insurance AG (svensk filial), och Zurich Insurance plc Ireland 
(filial Sverige). Länsförsäkringar, Gjensidige och If är de största privata aktörerna. 
142   3 kap. 8 § PSL.   
143  Mejlsvar 2022-11-24 från ett av de största kommunala bolagen som försäkrar kommuner.  
144   Sammanställd statistik från de fem kommunala bolag som tecknar patientskadeförsäkringar 
för 105 kommuner. Mejl till Riksrevisionen, 2022-06-17. 
145   En del av de kommuner som ingår i underlaget har anslutit sig till de kommunala 
försäkringsbolagen efter hand under perioden. Tidigt i perioden förekommer det också att 
ärenden som gäller ersättning för patientskada registrerats som annat ärende och därmed 
inte kommit med i underlaget. Enligt kontakter med det bolag som sammanställt statistiken 
torde detta inte påverka antalen i någon större utsträckning. Mejl och telefonkontakt med 
Kommunassurans Syd Försäkrings AB, 2022-06-17. 
146   Löf, Anmälningar till Löf 2021.  

4  IVO:s tillsyn av lex Maria- och lex Sarahanmälningar 
I detta kapitel redovisar vi våra iakttagelser för delfråga 1, om IVO:s tillsyn i lex 
Maria- och lex Sarahärenden på ett effektivt sätt bidrar till att vårdskador och 
missförhållanden förhindras och verksamheterna uppfyller sitt ansvar mot 
enskilda. Vi bedömer sammantaget att IVO kan förbättra kvaliteten i tillsynen av 
vård- och omsorgsverksamheternas lex Maria- och lex Sarahanmälningar för att 
mer effektivt bidra till att förhindra vårdskador och missförhållanden i vården och 
omsorgen om äldre och för att verksamheterna ska informera enskilda vid 
utredningar enligt lex Maria.  
IVO:s översyn av lex Maria- och lex Sarahärenden visar på vissa kvalitetsbrister 
i handläggningen. IVO avslutar ärenden trots att vård- och 
omsorgsverksamheternas förslag på åtgärder inte kopplar till de bakomliggande 
orsakerna till en händelse, eller att verksamheten inte vidtagit åtgärder för att 
komma till rätta med brister eller risker som utredningen visat. IVO avslutar också 
lex Mariaärenden trots att verksamheten inte redovisat att den uppfyllt sitt ansvar 
att informera enskilda. Översynen visar även på vissa skillnader i likvärdighet 
mellan IVO:s regionala avdelningar. IVO:s handläggningstider i lex Maria- och lex 
Sarahärenden sker enligt Riksrevisionens bedömning inom rimlig tid givet de krav 
som finns på utredningen i varje ärende. IVO arbetar med att stärka kvaliteten och 
likvärdigheten i handläggningen. 
Återföring av resultat från tillsynen är ett viktigt verktyg för att IVO ska kunna bidra 
till att lex Maria- och lex Sarahbestämmelserna efterlevs. IVO:s beslut och 
återkoppling i lex Maria- och lex Sarahärenden bidrar inte på ett avgörande sätt till 
lärande i vård- och omsorgsverksamheterna.  
Det är svårt att dra slutsatser om utfallet av tillsyn. Samtidigt kan en systematisk 
uppföljning bidra till förståelse om vad tillsynen leder till. IVO har inte följt upp 
lex Maria- och lex Sarahärenden systematiskt. IVO arbetar med att utveckla 
uppföljningen av tillsynens resultat. 
IVO:s möjligheter att påverka vård- och omsorgsverksamheternas arbete med att 
förhindra vårdskador och missförhållanden är delvis begränsad i lex Maria- och lex 
Sarahärenden. Detta eftersom IVO endast granskar om verksamheterna fullgjort 
sin skyldighet att utreda vårdskador och missförhållanden och om verksamheten 
redovisat att de informerat enskilda vid vårdskador eller gett dem en möjlighet att 
vara delaktiga i utredningar av allvarliga vårdskador. IVO vill genom utveckling av 

sin handläggning av lex Maria- och lex Sarahärenden frigöra resurser till 
riskbaserad egeninitierad tillsyn där IVO har ett större mandat att granska en 
verksamhet och fatta beslut om åtgärder än i lex Maria och lex Sarahärenden. IVO 
menar också att återföringen av resultat kan ske mer effektivt i den egeninitierade 
tillsynen. IVO har i äldreomsorgen genomfört omfattande egeninitierade tillsyner 
under 2021 och 2022 på de flesta SÄBO.  
Information från lex Maria- och lex Sarahanmälningar är ett viktigt underlag när 
IVO beslutar sig för att öppna riskbaserade egeninitierade tillsynsärenden, och 
kommer enligt IVO att vara det i framtiden. Underlaget har brister eftersom många 
verksamheter inte anmäler allvarliga vårdskador och missförhållanden och 
eftersom verksamheternas lex Maria- och lex Sarahutredningar brister i kvalitet. 
IVO arbetar med att förenkla för vård- och omsorgsverksamheter att lämna in 
anmälningar digitalt till myndigheten.  
4.1  IVO:s handläggning av lex Maria och lex Sarah 
IVO granskar i sin tillsyn av vård- och omsorgsverksamheternas lex Maria- och lex 
Sarahanmälningar att verksamheterna uppfyller sina skyldigheter att utreda, 
åtgärda och förhindra vårdskador och missförhållanden. Under 2021 tog IVO 
beslut i omkring 320 lex Mariaärenden inom äldreomsorgen och hemsjukvården 
för personer 65 år och äldre. Antalet beslut i lex Sarahärenden inom 
äldreomsorgen var 2021 knappt 350.147 IVO:s processbeskrivningar och 
vägledningar för handläggningen utgår från Socialstyrelsens föreskrifter och 
allmänna råd och handböcker.148 IVO har valt att utveckla 
handläggningsprocesserna för lex Maria och lex Sarah gemensamt.149  
IVO har ett ansvar för att följa upp att anmälda brister åtgärdas. När en anmälan 
inkommit granskar IVO om verksamhetens utredning uppfyller de krav som finns 
i lagar och föreskrifter. IVO ska kontrollera om vårdgivare och huvudmän utrett de 
anmälda händelserna i nödvändig omfattning och bedöma om vård- och 
omsorgsverksamheterna vidtagit de åtgärder som krävs för att vårdskador och 
missförhållanden inte upprepas, eller att risker för vårdskador och 
 
147   IVO:s verksamhetsstatistik för verksamhetsområde äldreomsorg 2014–2021. Se tabell 1, kap 3 
för utvecklingen av anmälningar över tid.  
148   Inspektionen för vård och omsorgs föreskrifter (HSLF-FS 2017:41) om anmälan av händelser 
som har medfört eller hade kunnat medföra en allvarlig vårdskada (lex Maria), 
Socialstyrelsens föreskrifter och allmänna råd (HSLF-FS 2017:40) om vårdgivares 
systematiska patientsäkerhetsarbete samt Socialstyrelsens föreskrifter och allmänna råd 
(SOSFS 2011:5) om lex Sarah. 
149   Intervju 2022-03-17 avdelningschef ansvarig för lex Maria- och lex Sarahprocesserna, 
företrädare för myndighetens ledning, IVO. 

missförhållanden kvarstår. Vid allvarlig vårdskada ska IVO även granska att 
patienten informerats och getts möjlighet att beskriva sin upplevelse av händelsen 
samt hur händelsen bidragit till lärande. IVO utreder således inte själva händelsen 
i sig. I de fall åtgärderna inte framstår som rimliga för att uppnå hög 
patientsäkerhet eller komma till rätta med brister i socialtjänsten ska IVO vidta de 
åtgärder som är motiverade utifrån anmälan. 
IVO:s granskning inriktas mot om verksamheterna identifierat de systematiska 
bakomliggande orsakerna till en händelse och om de åtgärder som verksamheterna 
föreslår är rimliga för att komma till rätta med dessa orsaker. Om utredningen eller 
de föreslagna åtgärderna har brister ska IVO begära in kompletterande uppgifter. 
Om en komplettering inte inkommit inom utsatt tid skickas en påminnelse till 
huvudmannen. IVO kan även göra inspektioner i den verksamhet som utreds. IVO 
fattar därefter beslut om att verksamheterna antingen uppfyllt sina skyldigheter, att 
verksamheten uppfyllt sina skyldigheter efter komplettering eller att verksamheten 
inte uppfyllt sina skyldigheter. Om verksamheten inte uppfyllt sina skyldigheter 
ska IVO enligt sina processbeskrivningar vidta åtgärder.150   
IVO kan besluta om uppföljning av verksamheten vid ett senare tillfälle. Då öppnas 
ett nytt egeninitierat tillsynsärende. IVO kan också öppna ett egeninitierat ärende 
om det framkommer andra brister som inte har med den anmälda vårdskadan eller 
missförhållandet att göra. Enligt IVO:s processbeskrivningar så saknas det oftast 
skäl att vidta ytterligare åtgärder om verksamhetens utredning framstår som rimlig 
och det inte föreligger några särskilda omständigheter.151  
4.1.1  IVO avslutar lex Maria- och lex Sarahärenden trots 
ofullständiga utredningar 
Enligt en översyn av lex Maria- och lex Sarahärenden som IVO genomfört avslutar 
IVO ärenden med brister i verksamheternas utredningar utan åtgärder. Det finns 
enligt översynen en risk för att IVO därmed bidrar till att brister i efterlevnaden av 
lex Maria- och lex Sarahbestämmelserna kvarstår och i förlängningen en ökad risk 
för att liknande händelser som de som anmälts kan ske igen.  
 
150   IVO, Anmälan av händelser som medfört eller hade kunnat medföra allvarlig vårdskada (lex 
Maria), delprocessbeskrivning, Dnr 1.3-8425/2019. IVO, Lex Sarah, delprocessbeskrivning, Dnr 
1.3-9549/2019. 
151   IVO, Anmälan av händelser som medfört eller hade kunnat medföra allvarlig vårdskada (lex 
Maria), delprocessbeskrivning, Dnr 1.3-8425/2019. IVO, Lex Sarah, delprocessbeskrivning, Dnr 
1.3-9549/2019. 

Enligt IVO:s översyn kontrollerar myndigheten inte fullt ut att vårdgivare uppfyller 
sina skyldigheter att utreda vårdskador och missförhållanden.152 Omkring hälften 
av de undersökta lex Maria- och lex Sarahärendena avslutas trots att vårdgivare och 
huvudmän inte lämnat de uppgifter som ska framgå av en utredning eller de 
uppgifter som IVO efterfrågat. IVO avslutar också ärenden utan att verksamheten 
vidtagit åtgärder för att komma till rätta med identifierade systembrister och utan 
att redovisade åtgärder kopplar till de bakomliggande orsakerna till en händelse.153 
I intervjuer vi genomfört med inspektörer på IVO framkommer att det kan vara 
svårt att bedöma om verksamheten gått till botten med de bakomliggande 
orsakerna till händelsen.154 Inspektörerna upplever att de inte kommer längre 
utifrån de uppgifter som vårdgivare och huvudmän lämnat.155 
Enligt IVO:s översyn så finns en risk att om ärenden avslutas utan relevant kritik så 
ger myndigheten verksamheterna en signal om att kvaliteten i utredningarna är 
tillräcklig. Det finns därmed en risk för att IVO befäster eller förstärker en för låg 
utredningsnivå, och att IVO bidrar till att brister i efterlevnaden av bestämmelserna 
kvarstår. En slutsats är att IVO därmed inte bidrar till att vårdskador och 
missförhållanden förhindras i den omfattning som skulle vara möjligt.156   
Den vanligaste erfarenheten i de vård- och omsorgsverksamheter vi intervjuat är att 
få ett beslut om att ärendet är utrett i tillräcklig omfattning.157 I en kommun lyfts 
dock att IVO de senaste åren efterfrågat mer tydliga åtgärder för att komma till rätta 
med de bakomliggande orsakerna till brister. Det har exempelvis inneburit att IVO 
 
152   IVO, Bidrar IVO till kvalitet i vården och omsorgen? En översyn av IVO:s handläggning av 
anmälningar enligt lex Maria och lex Sarah, 2021. Översynen baseras i huvudsak på intervjuer 
med handläggare på IVO och en aktgranskning som genomförts av 107 lex Mariaärenden 
och 85 lex Sarahärenden som inkommit mellan 1 januari – 30 mars 2019. Det motsvarar 
ungefär 20 respektive 29 procent av samtliga ärenden som IVO beslutade om per kvartal 
2019. (Antal ärenden i översynen/ antal beslutade ärenden totalt under 2019/4.) 
Riksrevisionen bedömer att urvalets storlek är tillräcklig för att dra de slutsatser som görs 
i översynen. IVO har i faktagranskningen av ett utkast till rapport framfört att slutsatserna 
i den egna översynen ska tolkas försiktigt då rapporten inte är beslutad av myndigheten och 
att aktgranskningen baseras på ett fåtal ärenden. Riksrevisionen konstaterar samtidigt att 
IVO i sin årsredovisning för 2021 som beslutats av IVO:s generaldirektör redovisat resultat 
från översynen. IVO har också redovisat resultat från översynen i svar på regeringsuppdrag, 
IVO, Mot en mer förebyggande tillsyn, delrapport. 2021 
153   IVO, Bidrar IVO till kvalitet i vården och omsorgen? En översyn av IVO:s handläggning av 
anmälningar enligt lex Maria och lex Sarah. 2021. 
154   Intervju 2022-02-01 IVO. 
155   Intervju 2022-02-01 IVO. 
156   IVO, Bidrar IVO till kvalitet i vården och omsorgen? En översyn av IVO:s handläggning av 
anmälningar enligt lex Maria och lex Sarah. 2021. IVO, Mot en mer förebyggande tillsyn, 2021. 
157   Intervju 2022-05-09 SAS, MAS och MAR, kommun 3; intervju 2022-05-17 
verksamhetsutvecklare, chef kvalitet, kommun 1; intervju 2022-05-03 verksamhetschefer SÄBO 
och hemtjänst, kommun 3.  

frågat efter handlingsplaner och vidtagna åtgärder och inte godtagit att 
verksamheten endast angivit att man ska gå igenom rutiner och riktlinjer.158  
I IVO:s översyn framkommer även att IVO avslutar nästan hälften av de undersökta 
anmälningarna där patienten drabbats av allvarliga vårdskador utan att 
verksamheten redogjort för hur den enskilde eller någon närstående getts 
möjlighet att beskriva sin upplevelse av händelsen.159  
Bestämmelserna om lex Sarah innehåller inte krav på att en enskild som drabbas av 
ett allvarligt missförhållande ska informeras eller ges möjlighet att vara delaktig 
i verksamhetens utredning. Enligt Socialstyrelsens allmänna råd bör dock den 
enskilde som berörs av ett missförhållande alltid få information om händelsen.160 
IVO har därför utformat den anmälningsblankett som ska fyllas i vid en anmälan 
så att vård- och omsorgsverksamheten kan redovisa om brukaren informerats 
i utredningen. IVO har bedömt att det saknas lagligt stöd för att kräva 
komplettering av uppgifter som anges i allmänna råd som inte är bindande.161 
Samtidigt visar IVO:s översyn att vård- och omsorgsverksamheterna i stor 
omfattning angett att de informerat berörda enskilda om anmälan trots att de alltså 
inte har en sådan skyldighet.162  
Lex Maria och lex Sarahärenden handläggs på samtliga av IVO:s sex regionala 
avdelningar. I IVO:s översyn framkommer att det finns skillnader bland annat 
i vilken utsträckning IVO:s regionala avdelningar kontrollerat att bakomliggande 
orsaker identifierats och att relevanta åtgärder vidtagits och skillnader i hur många 
ärenden som avslutats trots att verksamheten inte lämnat uppgifter som begärts 
i en komplettering.163 I Riksrevisionens intervjuer med vård- och 
omsorgsverksamheter framkommer att några som haft kontakt med olika 
avdelningar på IVO har fått olika besked i vissa bedömningsfrågor.164 
 
158   Intervju 2022-05-03 verksamhetschefer SÄBO och hemtjänst, kommun 3.  
159   IVO, Bidrar IVO till kvalitet i vården och omsorgen? En översyn av IVO:s handläggning av 
anmälningar enligt lex Maria och lex Sarah. 2021. Möjligheten att närstående bör ges denna 
möjlighet finns i ett allmänt råd i Socialstyrelsens föreskrifter och allmänna råd om 
vårdgivares systematiska patientsäkerhetsarbete. 3 kap. 6 § (HSLF-FS 2017:40). 
160   5 kap. (SOSFS 2011:5).     
161   IVO, Bidrar IVO till kvalitet i vården och omsorgen? En översyn av IVO:s handläggning av 
anmälningar enligt lex Maria och lex Sarah. 2021. 
162   IVO, Bidrar IVO till kvalitet i vården och omsorgen? En översyn av IVO:s handläggning av 
anmälningar enligt lex Maria och lex Sarah. 2021. 
163   IVO, Bidrar IVO till kvalitet i vården och omsorgen? En översyn av IVO:s handläggning av 
anmälningar enligt lex Maria och lex Sarah. 2021. 
164   Intervju 2022-06-09 chef kvalitet och kvalitetsutvecklare, privat vårdbolag; intervju 2022-04-20 
Riksföreningen för MAS och MAR. 

En orsak till skillnader i likvärdighet kan vara att beslut om olika moment 
i handläggningen tidigare i stor utsträckning har fattats på varje avdelning. 
I intervjuer med inspektörer på IVO beskrivs hur arbetet organiseras såsom 
hanteringen av bedömningen i ärenden, vilka beslut som ska fattas, samt hur 
resultaten från tillsynen ska återföras till vården och omsorgen.165 Det omfattar 
även riskanalyser för vilka egeninitierade tillsynsärenden som ska startas. 
I avsaknad av tydliga processer och stöd för handläggningen utvecklade 
avdelningarna tidigare även egna rutiner för handläggning och beslut, vilket 
framgår i en av Riksrevisionens tidigare granskning av IVO från 2019.166  
4.1.2  IVO arbetar med att stärka kvaliteten och likvärdigheten 
i handläggningen 
Under de senaste åren har IVO arbetat med att förbättra kvaliteten och 
likvärdigheten i handläggningen. En gemensam grund för bedömningar av lex 
Maria och lex Sarahärenden skapades 2019 när IVO tog fram 
myndighetsövergripande processer och handläggningsstöd för handläggningen.167 
IVO har sett över ledning och styrning, samt tagit fram en ny arbetsordning, ny 
delegationsordning, nya stödstrukturer och nya beredningsformer för att skapa 
bättre förutsättningar för enhetliga bedömningar och beslut över landet. 
Myndigheten har även gjort en översyn av rättsenheten för att säkerställa en aktuell 
överblick över de beslut, inklusive domstolsprocesser, som hanteras inom 
myndigheten.168 Till exempel har IVO skapat avdelningsöverskridande 
samarbetsgrupper för beslutsfattare och inspektörer i lex Mariaärenden där 
samma ärenden gås igenom för att se om olika inspektörer gör liknande 
bedömning.  Enligt våra intervjuer med inspektörer på IVO finns dock inte 
motsvarande avdelningsövergripande bedömningsgrupper för lex Sarahärenden.169 
IVO planerar även att utveckla en användarvänlig e-tjänst för lex Maria och lex 
Sarah.170 Att administrationen kring anmälningsförfarandet i lex Maria och lex 
Sarah skulle kunna göras enklare, exempelvis genom att kunna lämna 
anmälningar digitalt är någonting som vård och omsorgsverksamheterna lyfter 
fram i intervjuer i granskningen.171 
 
165   Intervjuer 2022-02-01; 2022-03-14; 2022-03-18; 2022-02-17; 2022-03-17 IVO.  
166   Riksrevisionen, Inspektionen för vård och omsorg – en tillsynsverksamhet med förhinder, 2019. 
167   Intervju 2022-01-27 IVO.   
168   IVO, Förebyggande tillsyn. 2022.  
169   Intervju 2022-02-01 IVO. 
170   Mejlsvar från IVO, 2022-10-27.  
171   Intervju 2022-05-16 SAS, MAS och MAR, kommun 4; intervju 2022-06-09 chef kvalitet och 
kvalitetsutvecklare, privat vårdbolag.  

De intervjuade inspektörerna i granskningen anser att de har stöd 
i handläggningen med hjälp av IVO:s processbeskrivningar och vägledningar för 
lex Maria- och lex Sarahärenden.172 De är i grunden också positiva till att arbeta 
mer enhetligt över hela IVO. Inspektörerna efterfrågar mer samarbete och utbyte 
med kollegor, exempelvis genom att fler deltar i handläggningen och genom olika 
former för kollegial granskning.173 Att flera personer över avdelningsgränserna är 
involverade i besluten menar inspektörer på IVO är en nyckel till att skapa mer 
enhetliga bedömningar.174 Det går emellertid inte i granskningen avgöra utfallet av 
IVO:s arbete för att öka kvaliteten och likvärdigheten i bedömningar eller vad det 
innebär för vård- och omsorgsverksamheterna.  
4.1.3  IVO har uppfyllt sina mål för handläggningstider i lex 
Maria- och lex Sarahärenden 
IVO har uppfyllt sina interna mål för handläggningstiderna av lex Maria (under tre 
månader) och för lex Sarahärenden (under 2 månader). Det finns vissa skillnader 
i handläggningstider mellan IVO:s regionala avdelningar.  
IVO:s genomsnittliga handläggningstider i lex Maria- och lex Sarahärenden 
minskade fram till 2021. Exempelvis var handläggningstiden för lex Maria 59 dagar 
i genomsnitt 2019 och 101 dagar i genomsnitt 2021. För lex Sarah var 
handläggningstiden i genomsnitt 56 dagar 2019 och 61 dagar 2021. IVO har som 
mål att handläggningstiden för lex Mariaärenden i genomsnitt ska vara under 
3 månader och för lex Sarahärenden under 2 månader.175 Som framgår av tabellen 
nedan har IVO uppfyllt dessa mål för lex Sarah och uppfyllde dem fram till 2021 
för lex Maria. Under covid 19-pandemin 2020 och 2021 ökade 
handläggningstiderna för lex Mariaärenden medan den var relativt oförändrad i lex 
Sarahärenden.  
 
172   Intervjuer 2022-03-10; 2022-02-01; 2022-03-18 IVO.  
173   Intervju 2022-03-18 IVO.  
174   Intervju 2022-03-10 IVO. 
175   IVO, Årsredovisning 2021, s. 27 f. 

Tabell 7 Handläggningstider IVO, lex Maria och lex Sarah, äldreomsorg*, dagar 
i genomsnitt176 
 
2014  2015  2016  2017  2018  2019  2020  2021 
Lex Maria  172  114  86  82  94  59  83  101 
Lex Sarah  124  107  68  66  51  56  53  61 
Källa: IVO, underlag framtaget på beställning av Riksrevisionen.  
Anm.: *Äldreomsorg innefattar i tabellen lex Maria SÄBO, korttidsboende, hemtjänst och 
hemsjukvård och för lex Sarah ingår SÄBO, korttidsboende och hemtjänst.  
Då ett lex Maria eller lex Sarahärende först utreds av verksamheten i samband med 
anmälan till IVO, och sedan handläggs hos IVO, kan den totala 
handläggningstiden i ett ärende bli lång. Den totala handläggningstiden beror dels 
på hur snabbt vård- och omsorgsverksamheten utreder den händelse som ligger 
bakom en anmälan till IVO, dels på IVO:s handläggningstid. Det kan ta lång tid 
innan vård- och omsorgsverksamheter lämnar in anmälan till IVO, ibland 
inkommer inte verksamheternas utredning inom två månader från det att anmälan 
görs177 eller att utredningen inte alltid är komplett och därför kompletteras 
senare.178 Vissa utredningar kan dra ut på tiden hos vård- och omsorgsgivarna. 
Företrädare från kommunerna menar att det ibland tar tid innan händelsen når en 
MAS, SAS, MAR eller motsvarande funktion och ju längre tid sedan händelsen 
desto svårare är den att utreda för verksamheten.179 Om utredningsarbetet drar ut 
på tiden hos verksamheterna så försvåras även IVO:s handläggning av ärendet. 
Personal kan till exempel ha bytt arbetsplats eller glömt bort en händelse när IVO 
utreder en anmälan.  
År 2021 var IVO:s andel av den totala tiden mellan den händelse som lett till en 
anmälan av en allvarlig vårdskada eller missförhållande, och IVO:s beslut, 
i genomsnitt 54 procent i lex Mariaärenden och 46 procent i lex Sarahärenden.180 
 
176   Eftersom IVO redovisar handläggningstider i form av medelvärden i sina årsredovisningar 
och bedömer sina interna mål utifrån detta har Riksrevisionen valt att redovisa medelvärden 
i tabellen. Riksrevisionen har dock jämfört medelvärde och medianvärden för antal dagar 
i handläggningen. Medianvärdet för handläggningen i antal dagar överensstämmer i stort 
med medelvärdet men är något högre.  
177   Enligt 6 kap. 2 § (SOSFS 2011:5) om lex Sarah står att om utredningen inte har avslutats när 
anmälan görs, ska utredningen lämnas in så snart den har färdigställts och senast två 
månader efter det att anmälan har gjorts. Det finns inga krav i Socialstyrelsens föreskrifter 
och allmänna råd om att verksamheternas utredning ska göras inom en viss tid efter att 
händelsen som föranledde anmälan till IVO inträffat.   
178   IVO, svar på faktagranskning 2023-01-13.   
179   Intervju 2022-05-09 MAS, SAS, MAR, kommun 3.  
180   Riksrevisionen, bearbetning av IVO:s verksamhetsstatistik. 

De totala handläggningstiderna för ett ärende är därmed omkring dubbelt så långa 
som IVO:s handläggningstider. 2021 uppgick de i genomsnitt till 188 dagar i lex 
Maria och 132 dagar i lex Sarah.   
I våra intervjuer med företrädare för vård- och omsorgsverksamheterna 
framkommer att tiden mellan en händelse och IVO:s beslut även kan påverka 
genomslaget av beslutet, då mycket hunnit hända och ”vatten runnit under 
broarna.”181 Det kan också påverka den som drabbats av en allvarlig vårdskada eller 
ett missförhållande. Blir tiden längre än 2 år mellan händelse och beslut begränsas 
också möjligheten för den enskilde som är missnöjd med ett beslut att få en 
händelse utredd av IVO, antingen inom ramen för ett klagomålsärende enligt 
patientsäkerhetslagen182 eller inom ett egeninitierat tillsynsärende.  
4.2  Tillsynens bidrag till lärande och uppföljning av 
resultat 
En del av IVO:s uppdrag i lex Maria och lex Sarahärenden är att ta tillvara på 
kunskaper från verksamheternas anmälningar, återföra dessa till verksamheterna 
och sprida lärande till andra verksamheter.183 Det kan göras i enskilda ärenden 
samt till en vidare krets. IVO bör även följa upp utfallet av tillsynen. 
4.2.1  IVO:s riskbaserade egeninitierade tillsyn upplevs bidra till 
lärande 
IVO:s tillsyn i egeninitierade tillsynsärenden upplevs leda till resultat. De 
företrädare för vård- och omsorgsverksamheter som vi intervjuat i granskningen 
anser att deras kontakter med IVO i samtal och vid tillsynsbesök på plats bidrar till 
ökad kvalitet i verksamheterna.184 Representanter från vård- och 
omsorgsverksamheter ger exempel på när IVO kommit ut och gjort en tillsyn, 
vilket sedan beskrivs ha resulterat i förbättringsåtgärder som har blivit bra för 
verksamheten, exempelvis att IVO tillsyn hjälpt dem att utveckla sitt 
 
181   Intervju 2022-05-16 MAS, SAS, MAR, kommun 4.  
182   För att IVO ska kunna utreda ett klagomål behöver klagomålet som regel lämnas in inom två 
år från det att händelsen inträffat se Socialstyrelsen, ”Samlat stöd för patientsäkerhet”, 
hämtad 2023-01-20.  
183   Prop. 2009/10:210, s. 145, Prop. 2009/10:131 s. 41f. Se även Handbok för tillämpningen av 
bestämmelserna om lex Sarah, Socialstyrelsen 2014 samt Handbok vid tillämpningen av 
Socialstyrelsens föreskrifter och allmänna råd (HSLF-FS 2017:40) om vårdgivares 
systematiska patientsäkerhetsarbete, Socialstyrelsen 2019. 
184   Intervju 2022-05-25 enhetschefer hemtjänst och SoL, kommun 2; intervju 2022-05-11 
verksamhetschefer hemtjänst, SÄBO och hemsjukvård, kommun 4.  

ledningssystem eller att kontakten med IVO gav nya infallsvinklar på åtgärderna 
och fick dem att tänka till.185  
Funktioner som MAS, MAR och SAS menar att det är viktigt att de ansvariga för 
verksamheten får svara inför någon annan än dem eller andra interna 
funktioner.186 Att IVO genomför tillsyn på plats sätter press på verksamheten och 
ger en bekräftelse på att en händelse såsom en vårdskada eller ett missförhållande 
var allvarlig och att verksamheten behöver arbeta vidare. 187 Tillsynen ger på så sätt 
draghjälp åt patientsäkerhets- och kvalitetsarbetet.  
En liknande bild framkom i Riksrevisionens granskning av IVO från 2019, som 
gällde hela IVO:s tillsynsverksamhet. De undersökningar som genomfördes 
i granskningen och resultat från IVO:s egna uppföljningar från 2017 och 2018 
visade att IVO:s inspektörer har ett gott förtroende generellt och upplevs bidra till 
kvalitetsutveckling. Det var även den generella bilden bland IVO:s egna 
handläggare.188 
4.2.2  … men beslut och återkoppling i lex Maria och lex Sarahärenden får kritik 
Vård- och omsorgsverksamheternas goda bild av IVO:s tillsyn gäller inte i samma 
utsträckning i lex Maria- och lex Sarahärenden. De önskar mer återkoppling från 
IVO på de lex Maria- och lex Sarahanmälningar som de skickat in.  
Generellt anser vård- och omsorgsverksamheterna att deras kontakter med IVO är 
positiva när de ringer eller hör av sig till myndigheten. Verksamheterna efterfrågar 
dock mer dialog med IVO, och mer vägledning inför beslut samt att IVO ska 
komma ut på plats oftare.189 Företrädare för vård- och omsorgsverksamheter 
beskriver att de saknar återkoppling om ifall utredningen var tillräcklig. De är 
osäkra på om de anmäler för mycket eller för lite och var nivån på 
allvarlighetsgraden är i det som skickas in till IVO.190 
 
185   Intervju 2022-05-09 MAS, MAR och SAS, kommun 3, Intervju 2022-06-09 kvalitetsdirektör 
och kvalitetsutvecklare, privat vård- och omsorgsbolag; intervju 2022-05-11 verksamhetschefer 
hemtjänst, SÄBO och hemsjukvård, kommun 4. 
186   Intervju 2022-05-16 MAS, SAS, MAR, kommun 4; intervju 2022-05-09 MAS, SAS och MAR, 
kommun 3. 
187   Intervju 2022-05-16 MAS, MAR och SAS/kvalitetsutvecklare, kommun 4.  
188   Riksrevisionen, Inspektionen för vård och omsorg - en tillsynsverksamhet med förhinder, 2019.  
189   Intervju 2022-05-17 kvalitetschef och verksamhetsutvecklare, kommun 1; intervju 2022-06-09 
chef kvalitet och kvalitetsutveckling samt kvalitetsutvecklare, privat vårdbolag; intervju 2022-05-09 
MAS, SAS och MAR, kommun 3. 
190   Intervju 2022-06-02 enhetschef SÄBO, kommun 5; intervju 2022-05-09 MAS, MAR och SAS, 
kommun 3. 

Företrädare för vård- och omsorgsverksamheterna menar att IVO:s beslut inte 
bidrar till lärande. Besluten är kortfattade och ofta avslutas ärendet utifrån att 
händelsen är utredd i tillräcklig omfattning.191 Verksamheten får då inte några 
ytterligare kommentarer och återkoppling i besluten. Inspektörer på IVO för fram 
samma sak i våra intervjuer. Beslutsformuleringarna är standardiserade 
i processerna och de ger inte så mycket information till verksamheterna, vilket 
vissa inspektörer menar är olyckligt.192 IVO:s översyn av lex Maria- och lex Sarahprocesserna visar liknande resultat. I den framkommer att beslut inte är utformade 
så att de leder till lärande till en vidare krets.193  
Vård- och omsorgsverksamheter önskar även att IVO ska hålla i erfarenhetsutbyte 
och forum för lärande på nationell nivå. IVO kan då samla ihop de nationella 
trender och brister som man ser och ta upp hur dessa brister kan hanteras.194 IVO 
har genomfört få sådana insatser. 
4.2.3  IVO har prioriterat dialog i lex Maria- och lex Sarahärenden 
Tidigare utredningar har pekat på att IVO över tid har strävat efter att göra tillsynen 
mer verksamhetsanpassad, dialogbaserad och brukarnära för att på så sätt bidra till 
verksamhetens utveckling.195 I våra intervjuer anger IVO:s inspektörer att de bidrar 
mest till verksamheternas utveckling och lärande genom muntliga dialoger.196 Det 
gäller både om dialogen sker mer informellt, till exempel via telefonsamtal eller via 
dialogmöten, eller mer formellt vid inspektioner eller uppföljningar. De upplever 
inte att de når lika goda resultat genom att begära in skriftliga kompletteringar.197 
Samma bild redovisas i IVO:s översyn av handläggningen av lex Maria- och lex 
Sarahanmälningar. Dialog med vård- och omsorgsverksamheter är den metod som 
leder till lärande tillsammans med inspektioner på plats. Att begära in skriftliga 
kompletteringar vid bristfälliga utredningar leder inte till samma resultat.198 Även 
vård- och omsorgsverksamheterna menar att det är i kontakter med IVO som de får 
 
191   Intervju 2022-06-09 chef kvalitet och kvalitetsutvecklare, privat vård- och omsorgsbolag; 
intervju 2022-05-04 chef kvalitet och kvalitetsutvecklare, kommun 3. 
192   Intervjuer 2022-03-18; 2022-04-07 IVO. 
193   IVO, Bidrar IVO till kvalitet i vården och omsorgen? En översyn av IVO:s handläggning av 
anmälningar enligt lex Maria och lex Sarah, 2021 s. 8. 
194   Intervju 2022-05-17 verksamhetsutvecklare och chef kvalitet, kommun 1; intervju 2022-06-09 
chef kvalitet och kvalitetsutvecklare, privat vårdbolag. 
195   Statskontoret, Mot en bättre tillsyn? En studie av de statliga myndigheternas tillsyn. 2020.  
196   Intervju 2022-02-01 IVO.  
197   Intervjuer 2022-04-07; 2022-04-22 IVO. 
198   IVO, Bidrar IVO kvalitet i vården och omsorgen? En översyn av IVO:s handläggning av 
anmälningar enligt lex Maria och lex Sarah. 2021. 

ut mest av IVO:s tillsyn eftersom det möjliggör frågor och diskussion.199 IVO har 
under 2020 och 2021 begärt kompletteringar i omkring hälften av alla beslutade lex 
Maria- och lex Sarahärenden.200  
4.2.4  Uppföljning i enskilda lex Maria- och lex Sarahärenden 
upplevs vara viktig för tillsynens genomslag 
Vid handläggningen av lex Maria- och lex Sarahärenden ska IVO ta ställning till 
om ett beslut i ärendet ska följas upp vid ett senare tillfälle. Ett syfte är att följa upp 
att de åtgärder som en verksamhet vidtagit efter en anmälan om allvarlig vårdskada 
eller missförhållande gett resultat.  
I IVO:s översyn av handläggningen av lex Maria- och lex Sarahanmälningar 
uttrycker företrädare för vård- och omsorgsverksamheter att uppföljning är viktig 
för att utredningar och anmälningar av vårdskador och ska bidra till 
verksamhetsutveckling. Enligt intervjuer i granskningen har IVO fattat få beslut 
om uppföljning i lex Maria- eller lex Sarahärenden inom äldreomsorgen under de 
senaste åren. Dock kan uppföljningsbeslut fattas när det gäller tvångs- och 
begränsningsåtgärder.201 I IVO:s översyn av lex Maria- och lex Sarahärenden 
framkommer att handläggarna upplever att möjligheten till planerad och 
strukturerad uppföljning av lex Maria- och lex Sarahärenden prioriteras lågt 
i förhållande till annan tillsyn, eftersom dessa ärenden kan följas upp vid 
inspektioner i andra tillsynsärenden.202 IVO:s ledning uppger dock att den inte 
fattat beslut om att nedprioritera uppföljning i lex Maria och lex Sarahärenden.203 
Under 2021 var andelen beslut om uppföljning i lex Mariaärenden 
i äldreomsorgen 1 procent av det totala antalet beslut och i lex Sarahärenden var 
andelen 5 procent.204 På grund av brister i IVO:s verksamhetssystem och skillnader 
över tid i hur olika beslut registrerats är det svårt att dra slutsatser om utvecklingen 
av antalet beslut om uppföljning över tid.  
 
199   Intervju 2022-05-30 kvalitetschef kommunalt bolag, kommun 5; intervju 2022-06-09 chef 
kvalitet och kvalitetsutvecklare, privat vård- och omsorgsbolag. 
200   Beräkning av Riksrevisionen utifrån statistik från IVO. 
201   Intervju 2022-02-17 IVO.  
202   IVO, Bidrar IVO till kvalitet i vården och omsorgen? En översyn av IVO:s handläggning av 
anmälningar enligt lex Maria och lex Sarah. 2021. 
203   IVO, svar på faktagranskning 2023-01-13. 
204   Beräkning av Riksrevisionen utifrån statistik från IVO. 

4.2.5  Generell uppföljning av lex Maria- och lex Sarahärenden 
har skett sporadiskt 
Som nämns i kapitel 1 visar forskning att det är svårt att dra slutsatser om effekten 
av tillsyn. Samtidigt kan en systematisk uppföljning bidra till förståelse vad 
tillsynen leder till. Riksrevisionen riktade 2019 kritik mot IVO:s uppföljning av sin 
tillsyn. Uppföljningar hade inte genomförts systematiskt och var inte jämförbara 
över tid och omfattade inte vad som hänt i vården och omsorgen efter genomförda 
tillsynsinsatser205. Såvitt framkommit i granskningen har uppföljningen i lex 
Maria- och lex Sarahärenden inte skett systematiskt eller varit jämförbar över tid. 
IVO har dock genomfört vissa mindre generella uppföljningar av beslut i lex Maria- 
och lex Sarahärenden. Efter ett särskilt myndighetsbeslut följde IVO under 2018 
upp 20 beslut per avdelning i lex Mariaärenden med avseende på om 
verksamheten vidtagit åtgärder som lett till effekter. Avdelningarna 
rekommenderades också följa upp 20 lex Sarahärenden.206  
IVO arbetar med att utveckla uppföljningen av tillsynens resultat. IVO uppger 
bland annat att olika digitala verktyg ska bidra till bättre uppföljning av resultatet av 
tillsynen i lex Maria- och lex Sarahärenden.207  
4.2.6  IVO menar att riskbaserad egeninitierad tillsyn har ett 
större genomslag än tillsynen i lex Maria- och lex Sarahärenden 
IVO har återkommande fått kritik för att tillsynsverksamheten är ineffektiv. 
Riksrevisionen pekade 2019 på att den riskbaserade egeninitierade tillsynen var 
outvecklad208. Regeringen har under de senaste åren gett IVO flera uppdrag att 
utveckla tillsynsverksamheten.209 IVO bedriver för närvarande ett utvecklingsarbete 
som innehåller flera delar och berör hela myndighetens verksamhet. En av IVO:s 
utgångspunkter för omställningsarbetet är att handläggningen i för stor 
utsträckning skett inom enskilda ärendeslag vilket gjort att myndighetens resurser 
inte utnyttjats effektivt. IVO menar också att handläggningen varit ineffektiv 
eftersom den i för stor utsträckning skett manuellt. IVO vill också frigöra resurser 
från handläggningen av lex Maria och lex Sarahärenden till den riskbaserade 
 
205   Riksrevisionen, Inspektionen för vård och omsorg – en tillsynsverksamhet med förhinder, 2019. 
206   Intervju 2022-02-01 IVO.  
207   Se IVO, Bidrar IVO till kvalitet i vården och omsorgen? En översyn av IVO:s handläggning av 
anmälningar enligt lex Maria och lex Sarah. 2021. 
208   Riksrevisionen, Inspektionen för vård och omsorg – en tillsynsverksamhet med förhinder, 2019. 
209   Utvecklingsarbetet redovisas bland annat i rapporten Mot ett datadrivet arbetssätt, IVO 2020 
och Förebyggande tillsyn, slutrapport, IVO 2022. 

egeninitierade tillsynen. En annan utgångspunkt är att den information IVO har 
tillgång till för att inrikta den egeninitierade tillsynen ska kunna användas mer 
effektivt, bland annat i riskanalyser. Som ett led i omställningsarbetet ser IVO 
också över processerna för lex Maria och lex Sarah.210   
IVO avser att bedriva den egeninitierade tillsynen i bredare tillsyner som omfattar 
många verksamheter baserat generella risker för kvalitetsbrister som myndigheten 
identifierat i riskanalyser.211 Ett exempel på detta är den nationella tillsynen av 
äldreomsorgen som IVO genomförde på SÄBO under 2021 och 2022. Under 2021 
genomförde IVO tillsyn av 1 700 boenden och 2022 på 1 985 boenden. Tillsynen 
2022 var delvis en uppföljning av tillsynen 2021, där IVO gav återkoppling till varje 
kommun som grund för lärande och utveckling av verksamheten. En anledning till 
tillsynen var att vård- och omsorgsverksamheter för äldre trots tidigare beslut av 
IVO inte genomfört nödvändiga förbättringsåtgärder eller att åtgärderna inte gett 
avsett resultat. IVO har noterat att verksamheteter återkommande redovisar planer 
för att förbättra kvaliteten men att enskilda trots detta inte får en säker vård och 
omsorg. IVO har i tillsynen kontrollerat om tidigare brister i patientsäkerhet 
åtgärdats samt om vårdgivarna fullgör sina skyldigheter enligt 
patientsäkerhetslagen och bedriver ett systematiskt patientsäkerhetsarbete. 
Tillsynerna har delvis omfattat vanliga anledningar till att verksamheter lämnar in 
lex Mariaanmälningar, såsom brister i läkemedelshantering, vård och behandling 
samt informationshantering och dokumentation. 212 Fokus för denna tillsyn var 
hälso- och sjukvårdsinsatser och inte arbetet mot missförhållanden inom ramen för 
lex Sarahbestämmelsen. 
IVO bedömer att förutsättningarna för att tillsyn ska leda till förbättrad vård och 
omsorg är större i den riskbaserade egeninitierade tillsynen än i lex Maria- eller lex 
Sarahärenden.213 Som nämnts bedömer IVO i lex Maria- och lex Sarahärenden om 
verksamheterna fullgjort sin skyldighet att utreda vårdskador och missförhållanden 
och utreder inte händelser i sig vilket man kan göra i den riskbaserade 
egeninitierade tillsynen. IVO menar därför att möjligheterna att påverka vård- och 
omsorgsverksamheternas arbete med vårdskador och missförhållanden är 
begränsat i lex Maria- och lex Sarahärenden. En annan anledning till att den 
 
210   IVO, Mot en mer förebyggande tillsyn. Delrapport, 2021. Mejlsvar från IVO 2022-10-27. 
211   IVO, Mot en mer förebyggande tillsyn. Delrapport, 2021. 
212   IVO, Tillsyn av medicinsk vård och behandling vid särskilda boenden för äldre. Delredovisning av 
resultat på nationell nivå avseende kommunernas hälso- och sjukvård, 2022.  
213   Mejlsvar från IVO 2022-10-27 samt intervju 2022-03-17 avdelningschef ansvarig för lex Maria 
och lex Sarahprocesserna, företrädare för myndighetens ledning, IVO. Se även IVO, Mot en 
mer förebyggande tillsyn. Delrapport, 2021. 

riskbaserade egeninitierade tillsynen har bättre förutsättningar för genomslag är att 
den genomförs på systemnivå för en hel verksamhet eller huvudman, och att 
effekterna av tillsynen också förväntas ske på systemnivå.214 IVO menar även att 
möjligheten att säkerställa att verksamheterna tillgodoser ett patient- och 
brukarperspektiv är mindre i lex Maria- och lex Sarahärenden eftersom IVO 
i dessa ärenden inte har direktkontakt eller dialog med enskilda.215 IVO kan därför 
bara indirekt bidra till att verksamheterna uppfyller ett patient- och 
brukarperspektiv. Att IVO mer indirekt tillgodoser ett patient- och brukarperspektiv 
i lex Maria- och lex Sarahärenden framförs också i våra intervjuer med företrädare 
för IVO216.  
4.3  Lex Maria och lex Sarah som underlag för tillsynens 
inriktning 
Ett syfte med bestämmelserna om lex Maria och lex Sarah är att ge IVO ett 
underlag för att inrikta sin tillsyn. Den information som inkommer i dessa ärenden 
kan leda till uppföljning i ett enskilt ärende eller användas som underlag i en 
riskanalys baserat på information som IVO får från olika källor, exempelvis 
anmälningar enligt lex Maria och lex Sarah, klagomål från enskilda eller tips eller 
andra yttre impulser. Riskanalyserna är centrala i IVO:s uppdrag. IVO ska planera 
och genomföra tillsynen med utgångspunkt i egna riskanalyser om inte annat följer 
av lag, förordning eller särskilt beslut från regeringen.217 Det finns därmed 
beröringspunkter mellan den information som inkommer i lex Maria- och lex 
Sarahärenden och IVO:s pågående arbete att utveckla tillsynen.  
4.3.1  Information från lex Maria- och lex Sarahanmälningar är 
viktig för IVO men har begränsningar  
Information från lex Maria- och lex Sarahanmälningar är en viktig 
informationskälla när IVO beslutar sig för att öppna riskbaserad egeninitierade 
tillsynsärenden. Inspektörer som intervjuats i granskningen beskriver att 
egeninitierade tillsynsärenden ofta öppnas baserat på information som kommer in 
via lex Maria- och lex Sarahanmälningar.218 Liknande synpunkter framförs i IVO:s 
 
214   IVO, svar på faktagranskning 2023-01-13. 
215   IVO, svar på faktagranskning 2023-01-13. 
216   Intervjuer 2022-02-17; 2022-01-27; 2022-03-14 IVO.   
217   IVO:s instruktion anger att tillsynen ska planeras och genomföras med utgångspunkt i egna 
riskanalyser om inte annat följer av lag, förordning eller särskilt beslut från regeringen. 
Förordningen (2013:176) med instruktion för Inspektionen för vård och omsorg. 
218   Intervjuer 2022-03-18; 2022-03-14 IVO.  

interna översyn av lex Maria- och lex Sarahprocesserna, där de ärendena beskrivs 
som en viktig källa för att identifiera vilka verksamheter IVO ska inleda tillsyn av.219 
Detsamma gällde 2019 då 94 procent av inspektörerna uppgav att skriftlig 
information från inkomna anmälningsärenden var den vanligaste anledningen till 
att öppna ett egeninitierat ärende.220 Information från lex Maria- och lex Sarahanmälningar kommer enligt IVO också att vara en viktig informationskälla för den 
riskbaserade egeninitierade tillsynen i framtiden.221 
Det finns begränsningar i hur väl underlaget från verksamheternas anmälningar 
ger information om verksamheter med kvalitetsbrister. Som nämnts motsvarar 
antalet lex Maria- och lex Sarahanmälningar till IVO inte antalet allvarliga 
vårdskador eller missförhållanden. Som framgick av kapitel 3 var det närmare 
150 kommuner som inte lämnade in någon lex Maria eller lex Sarahanmälan 
under 2021 och omkring en tredjedel av kommunerna har lämnat in tre eller färre 
anmälningar mellan 2015 och 2021. IVO har återkommande identifierat denna 
underrapportering som ett problem.222 En företrädare för IVO:s ledning uttrycker 
det som att underlaget räcker så långt som de anmälningar IVO får in, men att det 
inte säger någonting om helheten, för det är vad verksamheterna väljer att 
anmäla.223 IVO kan inte kan göra bedömningar av om verksamheterna borde ha 
anmält en händelse som allvarlig vårdskada eller missförhållande till IVO. Det är 
verksamheten som ska göra bedömningen.224  
Att det kommer in anmälningar från en kommun eller verksamhet är enligt 
intervjuerna i granskningen också ofta ett tecken på att det systematiska 
patientsäkerhets- och kvalitetsarbetet tas på allvar, inte på att verksamheten har 
stora brister. Anmälningar till IVO kan på så sätt vara ett tecken på att 
patientsäkerhets- eller kvalitetsarbetet fungerar väl i verksamheten. Ett sätt att 
kompensera för brister i underlagen vore att systematiskt nyttja information om att 
vissa verksamheter aldrig gör lex Maria- eller lex Sarahanmälningar. Enligt vad 
som framkommit i granskningen har IVO inte systematiskt nyttjat denna 
information i riskanalyser.  
 
219   IVO, Bidrar IVO till kvalitet i vården och omsorgen? En översyn av IVO:s handläggning av 
anmälningar enligt lex Maria och lex Sarah. 2021. 
220   Riksrevisionen, Inspektionen för vård och omsorg – en tillsynsverksamhet med förhinder, 2019. 
221   IVO, Förebyggande tillsyn, 2022. 
222   Se till exempel rapporten, Vad har IVO sett 2021, Iakttagelser och slutsatser om vårdens och 
omsorgens brister för verksamhetsåret 2021, s 10.  
223   Intervju 2022-03-17 avdelningschef ansvarig för lex Maria- och lex Sarahprocesserna, 
företrädare för myndighetens ledning, IVO. 
224   Intervju 2022-03-17 avdelningschef ansvarig för lex Maria- och lex Sarahprocesserna, 
företrädare för myndighetens ledning, IVO. 

Kvaliteten på verksamheternas utredningar påverkar enligt IVO också hur 
användbara utredningarna är för att inrikta tillsynen.225 I IVO:s översyn av lex 
Maria- och lex Sarahhandläggningen framkommer att verksamheternas 
utredningar ofta har brister. Det framkommer också att IVO:s handläggning kan 
påverka kvaliteten i det underlag som man får in via lex Maria- och lex Sarahanmälningar. I översynen dras slutsatsen att bristerna i IVO:s handläggning 
riskerar att försvaga dessa ärendens användbarhet i riskanalyser.226 IVO:s arbete 
med att se över handläggningen av lex Maria- och lex Sarahärenden, bland annat 
i syfte att styra verksamheterna mot mer träffsäkra åtgärder för att komma till rätt 
med brister kan påverka underlaget till den riskbaserade egeninitierade tillsynen 
positivt.   
 
225   IVO, svar på faktagranskning 2023-01-13. 
226   IVO, Bidrar IVO till kvalitet i vården och omsorgen? En översyn av IVO:s handläggning av 
anmälningar enligt lex Maria och lex Sarah. 2021. 

5  Socialstyrelsens normering, uppföljning 
och stöd  
I detta kapitel redovisar vi våra iakttagelser för delfråga 2, om Socialstyrelsen 
genom normering, uppföljning och stöd till vård- och omsorgsverksamheter på ett 
effektivt sätt bidrar till att vårdskador och missförhållanden förhindras och 
verksamheterna uppfyller sitt ansvar mot enskilda. Vi bedömer sammantaget att 
Socialstyrelsen på ett mer effektivt sätt kan bidra till att vårdskador och 
missförhållanden förhindras och att verksamheterna uppfyller sitt ansvar mot 
enskilda i vården och omsorgen om äldre inom ramen för bestämmelserna om lex 
Maria och lex Sarah. 
Socialstyrelsens föreskrifter och allmänna råd och handböcker om lex Sarah, 
vårdgivares systematiska patientsäkerhetsarbete, och ledningssystem för 
systematiskt kvalitetsarbete upplevs generellt ge ett bra stöd i arbetet när de 
används av vård- och omsorgsverksamheter och av IVO. Verksamheterna behöver 
dock mer stöd för att tillämpa föreskriften om ledningssystem för systematiskt 
kvalitetsarbete och i arbetet med utredningar enligt lex Sarah och lex Maria. Vård- 
och omsorgsverksamheter anser även att det kan vara svårt att informera och få 
patienter och närstående delaktiga vid utredningar enligt lex Maria.  
En viktig förutsättning för att bedöma om åtgärder mot vårdskador ger resultat 
i vården och omsorgen om äldre är att det finns kunskap om vårdskador och 
missförhållanden. Den nationella handlingsplanen för ökad patientsäkerhet inom 
hälso- och sjukvården har lett till att det finns en sammanhållen bild på nationell 
nivå av hur arbetet med patientsäkerhet bedrivs, en lägesbild av förekomst av och 
riskfaktorer för vårdskador och en bild av vad som behöver utvecklas för att 
förhindra vårdskador. Handlingsplanen har också bidragit till att arbetet med 
patientsäkerhet fått ökad prioritet inom den kommunala hälso- och sjukvården och 
därmed i vården av äldre. Arbetet med handlingsplanen har dock inte kommit lika 
långt i den kommunala hälso- och sjukvården som i den regionala, varken på 
Socialstyrelsen eller i kommunerna. 
Inom omsorgen finns ingen motsvarande nationell styrning för arbetet med 
kvalitet som syftar till att minska missförhållanden. Den nationella uppföljningen 
av missförhållanden är outvecklad och det saknas en samlad bild över förekomsten 
av missförhållanden och faktorer eller förhållanden som påverkar att 
missförhållanden uppstår inom vården och omsorgen om äldre.  

Socialstyrelsen har delvis dåliga förutsättningar för att följa upp missförhållanden 
och vårdskador inom vården och omsorgen om äldre, bland annat på grund av brist 
på individbaserad statistik från socialtjänsten och kommunernas 
uppgiftslämnarbörda. Socialstyrelsen har emellertid inte genomfört insatser för att 
följa upp missförhållanden. Socialstyrelsen behöver också utveckla uppföljningen 
av patientsäkerhet och vårdskador inom den kommunala hälso- och sjukvården. 
Det saknas även nationella beräkningar av kostnader för vårdskador inom den 
kommunala hälso- och sjukvården och av kostnaderna för missförhållanden.  
5.1  Arbetet med patientsäkerhet och kvalitet i vården och 
omsorgen organiseras utifrån lagstiftningarna 
Arbetet med att stödja vård- och omsorgsverksamheter och ta fram kunskap om 
patientsäkerhet och god kvalitet inom socialtjänsten är på Socialstyrelsen 
organiserat utifrån de olika lagstiftningarna, hälso- och sjukvårdslagslagen och 
socialtjänstlagen.227 Arbetet med patientsäkerhet och arbetet med att förhindra 
vårdskador samordnas av avdelningen för kunskapsstyrning för hälso- och 
sjukvården, på vilken det även finns en enhet för patientsäkerhet och beredskap. 
Arbete med kvalitet inom socialtjänsten och med att motverka missförhållanden 
inom äldreomsorgen är utspritt på flera avdelningar. Avdelningen för 
kunskapsstyrning för socialtjänsten tar fram och reviderar kunskapsstöd och 
rekommendationer för socialtjänsten. Myndighetens rättsavdelning ansvarar för 
rättsliga frågor och tar fram föreskrifter och allmänna råd om myndighetens 
regelverk, handböcker och meddelandeblad för såväl hälso- och sjukvården som 
socialtjänsten.228  
För att samordna arbetet med patientsäkerhet och kvalitet inom socialtjänsten sker 
en myndighetsövergripande samverkan med personer från olika avdelningar, till 
exempel rättsavdelningen, analysavdelningen och de olika avdelningarna för 
kunskapsstyrning av hälso- och sjukvård och socialtjänst. På myndigheten finns 
även en samordnare för äldre som bland annat ska bidra med sakkunskap inom 
området och ett Äldreråd, med representanter för de fem största 
pensionärsorganisationerna.  
 
227   Intervjuer 2022-06-13; 2022-06-08 Socialstyrelsen.  
228   Socialstyrelsen, ”Våra avdelningar”, hämtad 2022-09-15. 

5.2  Stöd och information 
5.2.1  Föreskrifter, allmänna råd och handböcker upplevs hålla 
god kvalitet, men Socialstyrelsen kan utveckla stödet till 
verksamheterna 
Företrädare för kommuner och privata vård- och omsorgsverksamheter beskriver 
att de har tillgång till nationellt stöd för sitt arbete med att tillämpa 
bestämmelserna om lex Maria och lex Sarah.229  
De som arbetar med lex Sarahutredningar anser att de har god hjälp och 
användning av Socialstyrelsens handbok om lex Sarah, föreskriften om lex Sarah 
och föreskriften om ledningssystem för systematiskt kvalitetsarbete.230 Inspektörer 
och chefer på IVO som vi intervjuat menar att Socialstyrelsens föreskrifter och 
allmänna råd och handböcker är viktiga och används i tillsynen.231  
Socialstyrelsen har fått in få synpunkter på föreskriften om lex Sarah och även om 
föreskriften om det systematiska patientsäkerhetsarbetet, som inrymmer lex 
Maria.232 Den återkommande synpunkten vad gäller lex Sarah är att det är svårt att 
bedöma vad som är ett missförhållande och hur gränsdragningen mellan 
missförhållande och allvarligt missförhållande som ska anmälas till IVO ska 
göras.233 Regelverket för lex Sarah har inte utvärderats sedan det infördes 2011.234 
Socialstyrelsens rättsavdelning planerar därför att göra en grundläggande 
uppföljning av lex Sarah under 2023.  
Även SKR har tagit fram stödmaterial som används av verksamheterna och som 
upplevs ge ett bra stöd. SKR:s handbok i riskanalys och händelseanalys används 
och upplevs ge stöd. SKR har också tagit fram en handbok för utredning av 
allvarliga vårdskador.235  
 
229   Intervju 2022-05-09 MAS, MAR och SAS, kommun 3; intervju 2022-05-25 enhetschefer 
hemtjänst och SoL, kommun 2; intervju 2022-06-09 kvalitetschef och kvalitetsutvecklare, 
privat vårdbolag; intervju 2022-05-16 avdelningschef kvalitet, kommun 3. 
230   Se Socialstyrelsen (2014) Lex Sarah. Handbok för tillämpningen av bestämmelserna om lex 
Sarah. Socialstyrelsens föreskrifter och allmänna råd (SOSFS 2011:5) om lex Sarah. 
Socialstyrelsens föreskrifter och allmänna råd (SOSFS 2011:9) om ledningssystem för 
systematiskt kvalitetsarbete.  
231   Intervjuer 2022-01-27; 2022-02-01; 2022-03-17 IVO.  
232   Intervjuer 2022-06-08 a; 2022-06-13 Socialstyrelsen. 
233   Intervju 2022-06-08 a Socialstyrelsen. 
234   Intervju 2022-06-08 a Socialstyrelsen. 
235   SKR, Utredning av allvarliga vårdskador, vägledning vid utredning och handbok för metoden 
händelseanalys, 2021.  

Samtidigt som Socialstyrelsens föreskrifter och handböcker generellt upplevs hålla 
en god kvalitet ser intervjupersonerna i kommunerna inte Socialstyrelsen som en 
myndighet man vänder sig till när det gäller rådgivning vid utredningar av 
vårdskador och missförhållanden. IVO ses som den naturliga parten att kontakta 
för rådgivning om lex Maria och lex Sarahutredningar.236  
Även om verksamheterna generellt uppger att Socialstyrelsens föreskrifter och 
allmänna råd samt handböcker håller god kvalitet efterfrågar de mer stödinsatser 
i vissa delar av arbetet med att tillämpa lex Maria och lex Sarahbestämmelserna. 
I intervjuerna med verksamhetsföreträdare framkommer att de önskar ett 
utbildningsmaterial som gäller lex Maria och lex Sarahutredningar i syfte att 
förenkla och stödja vid utredningar.237 Även SKR har efterlyst ett enklare stöd för 
tillämpning av lex Sarah efter signaler från kommunerna.238 Det kan till exempel 
vara svårt för verksamheterna att avgöra när det är ett missförhållande eller ett 
personalärende, det vill säga när det är en person som gjort fel eller när 
verksamheten brustit i rutiner.239 Det är även otydligt när man kan säga att man har 
informerat den enskilde på det sätt som bestämmelserna anger. SKR tog därför 
under 2022 fram en webbutbildning och ett stöd för utredning enligt lex Sarah till 
kommunerna.240 Stödet togs fram i samråd med Socialstyrelsen för att säkerställa 
att de följer gällande bestämmelser, och jurister från Socialstyrelsen deltar som 
föreläsare i utbildningen 
Socialstyrelsen har under de senaste åren inte genomfört några särskilda insatser 
för att stödja arbetet med lex Maria och lex Sarah i vård- och omsorgsverksamheter 
för äldre. Utredare på Socialstyrelsen pekar i stället på att generella utbildningar 
och kunskapsstöd ger stöd till vården och omsorgen.241 Socialstyrelsen har en 
webbplats som heter ”Samlat stöd för patientsäkerhet,” där information, 
vägledning och kunskapsstöd om patientsäkerhet finns samlat. Där finns 
information om hur verksamheter ska utreda, rapportera, anmäla, vart man ska 
vända sig, om gällande föreskrifter, vilken information som verksamheterna är 
skyldiga att ge patienter och närstående, om patientnämndernas uppdrag och om 
IVO:s och vårdverksamhetens roll.242 År 2019 togs en handbok för systematiskt 
 
236   Intervju 2022-05-17 chef för kvalitet, verksamhetsutvecklare, kommun 1; intervju 2022-05-16 
avdelningschef kvalitet, kommun 3.  
237   Intervju 2022-05-17 MAS och SAS, kommun 1. 
238   Intervju 2022-03-11 SKR. 
239   Intervju 2022-03-11 SKR. 
240   Intervju 2022-03-11 SKR. 
241   Intervjuer 2022-06-13; 2022-06-08 a Socialstyrelsen. 
242   Se Socialstyrelsen, ”Samlat stöd för patientsäkerhet”, hämtad 2022-09-20. 

patientsäkerhetsarbete fram för att stödja kommuner och regioner att tillämpa 
lagstiftningen.243 Socialstyrelsen har även webbplatsen Kunskapsguiden där 
kunskapsstöd från Socialstyrelsen och andra aktörer samlas för att ge stöd och 
vägledning till socialtjänsten och hälso- och sjukvården. Här finns exempelvis 
diskussionsmaterial, arbetsmetoder och webbutbildningar för att minska risken för 
tvångs- och begränsningsåtgärder inom demensvården.244 Socialstyrelsen har tagit 
fram en webbaserad utbildning om patientsäkerhet som lanserades i oktober 2021 
och som vänder sig till professionen i både kommuner och regioner.245 
Socialstyrelsen hänvisar även till att introduktionsutbildningar för ny personal 
i vård- och omsorgsverksamheter ger en genomgång och förklaring till 
bestämmelserna om lex Maria och lex Sarah.246  
Utredare på Socialstyrelsen menar att myndigheten behöver bli bättre på att nå ut 
med den information som tagits fram och följa upp hur berörda aktörer använder 
myndighetens produkter.247 Socialstyrelsen har enligt utredare blivit bättre på att ta 
fram material som integrerar hälso- och sjukvården och socialtjänsten, men att det 
finns en utvecklingspotential i att göra fler produkter som äldreomsorgen, 
socialtjänsten och den kommunala hälso- och sjukvården känner igen sig i, och 
som stödjer verksamheten.248  
5.2.2  Behov av stöd till vård- och omsorgsverksamheterna för 
arbete med ledningssystemet för ökad kvalitet 
Verksamheter som bedriver vård och omsorg är skyldiga att bedriva ett systematiskt 
patientsäkerhets- och kvalitetsarbete, och verksamheternas arbete med lex Maria 
och lex Sarah bedrivs ofta som en del av det systematiska arbetet. Verksamheterna 
lyfter fram att det finns utmaningar att via ledningssystemet kommunicera och 
genomföra förändringar, det kan exempelvis handla om rutiner för avvikelser. De 
efterfrågar mer stöd för att använda föreskriften om ledningssystem för 
systematiskt kvalitetsarbete (SOSFS 2011:9).  
En förutsättning för att minska missförhållanden via det systematiska 
kvalitetsarbetet är att ledningssystemet upplevs vara till nytta, enligt utredare på 
 
243   Socialstyrelsen. Vårdgivares systematiska patientsäkerhetsarbete Handbok vid tillämpningen av 
Socialstyrelsens föreskrifter och allmänna råd (HSLF-FS 2017:40) om vårdgivares systematiska 
patientsäkerhetsarbete, 2019. 
244   Socialstyrelsen, ”Kunskapsguiden, tvång-och begränsningar”, hämtad 2022-10-14. 
245   Intervju 2022-06-13 Socialstyrelsen. 
246   Intervju 2022-06-08 a Socialstyrelsen. 
247   Intervju 2022-06-08 a Socialstyrelsen. 
248   Intervju 2022-06-08 a Socialstyrelsen. 

Socialstyrelsen. Det kräver att verksamheten involveras. Ju mindre kommunen och 
medarbetarna varit involverade i att ta fram ledningssystemet, desto mer abstrakt 
kan det upplevas. Det är även svårt för verksamheterna att våga granska sig 
själva.249 I våra intervjuer med vård- och omsorgsverksamheter framkommer att det 
finns utmaningar med att via ledningssystemet kommunicera och genomföra 
förändringar i en organisation.250 Det kan exempelvis handla om rutiner för 
avvikelser, och att skapa förståelse bland medarbetare för varför de ska rapportera 
avvikelser och utreda allvarliga händelser.251  
Socialstyrelsen genomförde stora utbildningsinsatser under de första åren efter det 
att föreskriften om ledningssystem för systematiskt kvalitetsarbete kom 2011. 
Sedan dess har Socialstyrelsen inte prioriterat utbildningsinsatser om 
kvalitetsarbete eftersom Socialstyrelsen måste utföra de regeringsuppdrag man 
får.252  
Socialstyrelsen har nyligen genomfört en uppföljning av implementeringen av 
Socialstyrelsens förskrifter och allmänna råd om ledningssystem för systematiskt 
kvalitetsarbete i kommunerna. I uppföljningen framkommer att verksamheter har 
svårt att implementera och att använda ledningssystem.253 Exempelvis signalerar 
begreppet ledningssystem att det är något för ledningen som kanske inte måste 
beröra alla medarbetare och att implementering uppfattas som omfattande och 
tidskrävande. Personalomsättning och liten delaktighet, bland både chefer och 
medarbetare, är också utmaningar i arbetet. Flera deltagare i uppföljningen tar upp 
att ledningssystemet är svårt att använda. Få deltagare berörde frågan om vad ett 
utformat ledningssystem har lett till i kommunerna.254 Kommunerna efterfrågar ett 
mer konkret stöd vid implementering av föreskriften om ledningssystem, 
exempelvis om användning av ledningssystemet för bredare frågor, till exempel 
nätverk för erfarenhetsutbyte och stöd kring samverkan. Resultaten från 
uppföljningen ska enligt Socialstyrelsen användas som underlag i myndighetens 
fortsatta arbete med att stödja implementering av föreskriften.255  
 
249   Intervju 2022-06-08 a Socialstyrelsen. 
250   Intervju 2022-05-17 chefer för kvalitet, verksamhetsutvecklare, kommun 1.  
251   Intervju 2022-05-30 chef för kvalitet, kommun 5; intervju 2022-05-17 chefer för kvalitet, 
verksamhetsutvecklare, kommun 1. 
252   Intervju 2022-06-08 a Socialstyrelsen. 
253   Mejlsvar från Socialstyrelsen 2022-10-27; Socialstyrelsen, Implementeringen har kommit olika 
långt. Slutredovisning av uppdraget Stödja implementering av (SOSFS 2011:9), 2022.   
254   Mejlsvar från Socialstyrelsen 2022-10-27; Socialstyrelsen, Implementeringen har kommit olika 
långt. Slutredovisning av uppdraget Stödja implementering av (SOSFS 2011:9), 2022.   
255   Mejlsvar från Socialstyrelsen 2022-10-27. 

5.2.3  Nationell handlingsplan för patientsäkerhet driver på 
kommunernas arbete med patientsäkerhet 
Den nationella handlingsplanen för ökad patientsäkerhet driver på kommunernas 
arbete med patientsäkerhet, men motsvarande styrning saknas för arbetet med 
kvalitet i omsorgen. Den av Socialstyrelsen framtagna nationella handlingsplanen 
för ökad patientsäkerhet utgör ett viktigt stöd i arbetet, anser intervjuade MAS och 
MAR.256 De menar att handlingsplanen gör stor skillnad och ger legitimitet för 
arbetet med patientsäkerhet i kommunerna.257  
Socialstyrelsen fick i uppdrag av regeringen att under 2018 och 2019 samordna och 
stödja patientsäkerhetsarbetet på nationell nivå. I uppdraget ingick att ta fram en 
nationell handlingsplan för ökad patientsäkerhet inom hälso- och sjukvården.258 
Uppdraget att ta fram en handlingsplan initierades för att antalet vårdskador hade 
ökat sedan 2015. Regeringen ansåg också att fler vårdområden än den somatiska 
sjukhusvården behövde följas, såsom primärvård, psykiatri och kommunal hälso- 
och sjukvård. Dessutom pågår en övergång från sjukhusdriven vård till primärvård, 
vilket enligt regeringen motiverade att man ser över och utvecklar det nationella 
patientsäkerhetsarbetet för att stärka arbetet med att förebygga vårdskador.259 
Handlingsplanen har utvecklats i samverkan med representanter för myndigheter, 
regioner, kommuner, nationella organisationer (bland annat SKR), experter och 
professionsföreningar samt företrädare för patienter och närstående. År 2020 
färdigställdes den nationella handlingsplanen för ökad patientsäkerhet i hälso- och 
sjukvården 2020–2024.260  
Sedan 2018 har Socialstyrelsen organiserat mycket av arbetet med och stödet för 
patientsäkerhet på samma enhet. Det är ett resultat av att myndigheten fått flera 
regeringsuppdrag om patientsäkerhet under de senaste åren. Det har gett arbetet 
med patientsäkerhetsfrågor en struktur och mer resurser.261 Den nationella 
handlingsplanen för ökad patientsäkerhet är enligt Socialstyrelsen central för 
patientsäkerhetsarbetet och myndigheten har fått efterföljande regeringsuppdrag 
 
256   Intervju 2022-05-31 avdelningschef äldreomsorg, kommun 5; intervju 2022-05-16 MAS, MAR 
och SAS/kvalitetsutvecklare, kommun 4; intervju 2022-05-09 MAS, MAR och SAS, kommun 3. 
257   Intervju 2022-05-09 MAS, MAR och SAS, kommun 3; intervju 2022-05-16, MAS, MAR och 
SAS/kvalitetsutvecklare, kommun 4; intervju 2022-05-19 MAS och SAS, kommun 2.   
258   Socialstyrelsen, Framtagande av nationell handlingsplan för ökad patientsäkerhet Rapportering av 
regeringsuppdrag S2018/04111/FS (delvis), 2020.  
259   Regeringsbeslut 20180712, S2018/04111/FS(delvis).  
260   Socialstyrelsen, Agera för säker vård. Nationell handlingsplan för ökad patientsäkerhet i hälso- och 
sjukvården 2020 – 2024, 2020.   
261   Intervju 2022-06-13 Socialstyrelsen.   

om att nationellt samordna insatser för genomförandet 2020- 2024.262 
Handlingsplanen vänder sig till regioner och kommuner och målet är att ingen 
patient ska behöva drabbas av en vårdskada.263 Socialstyrelsen vill med 
handlingsplanen förebygga att skador och vårdskador uppstår och vill att åtgärder 
tas fram utifrån verksamheternas arbete med riskanalyser och riskbedömningar.264 
För att samordna insatserna har Socialstyrelsen bildat ett råd för patientsäkerhet, 
där tio myndigheter och ett antal nationella organisationer ingår.265 I juni 2022 
hade 80 kommuner antingen börjat ta fram en lokal handlingsplan, eller fattat ett 
beslut om att man ska ta fram en handlingsplan.266  
Socialstyrelsen har haft svårare att nå ut till den kommunala hälso- och sjukvården 
i arbetet med patientsäkerhet än till den regionala vården. En anledning är att 
regionerna har en mer utvecklad kunskapsstyrningsorganisation än 
kommunerna.267 Utredare på Socialstyrelsen menar att det även saknas kunskap 
om kommunal hälso- och sjukvård internt på Socialstyrelsen.268 I augusti 2022 
inrättades ett nationellt kompetenscentrum för äldreomsorg på Socialstyrelsen. 
Kompetenscentrumet ska öka kunskapen om äldreomsorg på nationell nivå och 
stödja utveckling och implementering av kunskap och nya arbetssätt på lokal nivå. 
Det finns inte motsvarande styrning för kvalitetsarbetet i kommunernas omsorg 
som i arbetet med patientsäkerhet, menar intervjupersoner från kommunerna.269 
Vissa kommuner tar fram kvalitetsberättelser men det finns inte några krav i lag 
eller föreskrift på att en sådan ska tas fram. Representanter för kommuner som 
vi intervjuat, och som arbetar i funktionen SAS eller motsvarande är positiva till 
exempelvis en handlingsplan för kvalitet, medan verksamhetschefer ser ökade krav 
från staten som styrning uppifrån och risk för ökad administration.270   
Enligt handläggare på SKR skulle ledningssystemet för systematiskt kvalitetsarbete 
kunna fungera som en handlingsplan för god kvalitet i socialtjänsten, men då 
 
262   Regleringsbrev för Socialstyrelsen för 2020.  
263   Socialstyrelsen, Agera för säker vård. Nationell handlingsplan för ökad patientsäkerhet i hälso- och 
sjukvården 2020 – 2024, 2020.   
264   Intervju 2022-06-13 Socialstyrelsen. 
265   Nationellt råd för patientsäkerhet är ett samverkansforum mellan myndigheter, 
organisationer och representanter för huvudmännen som har bildats inom ramen för den 
nationella handlingsplanen för ökad patientsäkerhet. Socialstyrelsen har ett uppdrag att 
administrera och koordinera det nationella rådet för patientsäkerhet.  
266   Intervju 2022-06-13 Socialstyrelsen.   
267   Intervjuer 2022-06-13; 2022-06-01 Socialstyrelsen.  
268   Intervju 2022-06-08 b Socialstyrelsen. 
269   Intervju 2022-05-19 MAS och SAS, kommun 3. 
270   Intervju 2022-05-17 verksamhetschefer SÄBO och hemtjänst, kommun 1; intervju 2022-05-11 
verksamhetschefer hemtjänst, SÄBO och hemsjukvård, kommun 4.  

ställer det krav på att verksamheten har ett levande arbete med att använda och följa 
upp ledningssystemet.271 Mer stöd och vägledning från nationell nivå skulle enligt 
SKR underlätta för kommunerna i arbetet med lex Sarah för att motverka 
missförhållanden inom vården och omsorgen om äldre.272  
Det finns vissa statliga förslag om en ökad styrning av kvalitet i omsorgen. 
Exempelvis utredningen Nästa steg - om ökad kvalitet och jämlikhet i vård och 
omsorg för äldre personer (SOU 2022:4) föreslår att det ska införas en bestämmelse 
i en tänkt äldreomsorgslag som anger att socialnämnden varje år ska upprätta en 
kvalitetsberättelse för äldreomsorgen.273  
5.3  Uppföljning av vårdskador och missförhållanden 
5.3.1  Den nationella uppföljningen av vårdskador inom den 
kommunala hälso- och sjukvården är outvecklad  
Socialstyrelsens indikatorbaserade uppföljning av patientsäkerhet är tänkt att vara 
en årlig lägesbeskrivning på nationell nivå.274 Uppföljningen omfattar vårdskador 
och faktorer som påverkar uppkomsten av vårdskador. Det är få indikatorer 
i Socialstyrelsens uppföljning av patientsäkerhet som speglar den kommunala 
hälso- och sjukvården. Socialstyrelsen menar att de behöver arbeta med att utveckla 
uppföljningen av den kommunala hälso- och sjukvården.275 Socialstyrelsen har 
identifierat indikatorer som behöver tas fram och andra framtida utvecklingsbehov. 
Uppföljning av patientsäkerhet inom den kommunala hälso- och sjukvården 
påbörjades runt 2016. Innan dess hade Socialstyrelsen ansvar för att följa upp 
statens överenskommelser med SKR om patientsäkerhet i regionerna i en årlig 
lägesrapport.276 I samband med att patientsäkerhetslagen trädde i kraft 2011 slöt 
regeringen en överenskommelse med SKR om att under 2011–2014 stimulera 
arbetet för ökad patientsäkerhet.277 Målsättningen var att minska antalet 
vårdskador, och som styrmedel användes en prestationsbaserad ersättning. Varje år 
som satsningen pågick fanns ett antal grundkrav varav upprättande av 
 
271   Intervju 2022-03-11 SKR.  
272   Intervju 2022-03-11 SKR. 
273   SOU 2022:41, s. 296.  
274   Socialstyrelsen, En indikatorbaserad uppföljning för säker vård, utifrån den nationella 
handlingsplanen för ökad patientsäkerhet i hälso- och sjukvården – Agera för säker vård, 2021. 
275   Intervju 2022-06-01 Socialstyrelsen.  
276   Intervju 2022-06-01 Socialstyrelsen; Socialstyrelsen 2015. Lägesrapport inom 
patientsäkerhetsområdet 2015. 
277   Regeringsbeslut I:14, 2010-12-16, S2010/9054/HS (delvis). 

patientsäkerhetsberättelse och anslutning och användning av nationell 
patientöversikt krävdes alla fyra år. Andra grundkrav var deltagande i nationella 
patientenkäter, patientsäkerhetskulturmätning, systematiskt arbete med 
strukturerad journalgranskning vid alla sjukhus och samverkan mot 
antibiotikaresistens. Patientsäkerhetsöverenskommelserna bidrog till att bygga upp 
en struktur för patientsäkerhetsarbetet i regionerna.278 Under åren som 
överenskommelsen pågick skapades bland annat också en nationell databas på SKR 
där granskningsteam som genomför markörbaserad journalgranskning inom den 
regionala hälso- och sjukvården registrerar data.279  
Socialstyrelsen fick i sitt regleringsbrev för 2015 för första gången i uppdrag att 
redovisa utvecklingen på patientsäkerhetsområdet även inom den kommunala 
hälso- och sjukvården.280 Sedan 2016 redovisas patientsäkerhet inom den 
kommunala hälso- och sjukvården i Socialstyrelsens lägesrapporter om vård och 
omsorg om äldre. I rapporterna 2016-2022 redovisas bland annat antal 
anmälningar till IVO om lex Sarah och lex Maria inom äldreomsorgen, 
biverkningar av läkemedel, vårdrelaterade infektioner på SÄBO, fallolyckor och 
trycksår hos äldre inom kommunal verksamhet.281 Socialstyrelsen använder också 
information från SKR:s databas för punktprevalensmätning (PPM) av trycksår, 
vårdrelaterade infektioner och basala hygienrutiner för att få en bild av och följa 
upp den kommunala hälso- och sjukvården.282 När det gäller vårdrelaterade 
infektioner på SÄBO använder Socialstyrelsen data från HALT-mätningen som 
Folkhälsomyndigheten, Senior alert och Nationella Strama genomför årligen.283  
Socialstyrelsen ställer även frågor om samverkan mellan vårdverksamheter och 
andra och om patientens delaktighet i öppna jämförelser för den kommunala 
hälso- och sjukvården. Socialstyrelsen presenterar också statistik från regionernas 
 
278   Riksrevisionen, Patientsäkerhet – har staten gett tillräckliga förutsättningar för en hög 
patientsäkerhet? (RiR 2015:12), Riksrevisionen, 2015. 
279   Socialstyrelsen, Allvarliga skador och vårdskador Fördjupad analys av skador och vårdskador 
i somatisk vård av vuxna vid akutsjukhus, 2019.  
280   Regleringsbrev för Socialstyrelsen för budgetår 2015.  
281   Socialstyrelsen, Vård och omsorg om äldre, Lägesrapport 2016. Socialstyrelsen, Vård och omsorg 
om äldre, Lägesrapport 2017, Socialstyrelsen, Vård och omsorg om äldre, Lägesrapport 2018, 
Socialstyrelsen, Vård och omsorg om äldre, Lägesrapport 2019, Socialstyrelsen, Vård och omsorg 
om äldre, Lägesrapport 2020, Socialstyrelsen, Vård och omsorg för äldre, Lägesrapport 2021.  
282   Intervju 2022-06-01 Socialstyrelsen; Se Sveriges kommuner och regioner, ”Mätning av skador 
i vården”, hämtad 2022-10-03. 
283   Intervju 2022-06-01 Socialstyrelsen; HALT är ett verktyg för att samla data gällande 
vårdrelaterade infektioner, förekomst av riskfaktorer hos vårdtagare, och 
antibiotikaanvändning. Mätningen är en stickprovsundersökning där aktuell situation mäts 
en förutbestämd dag på vård- och omsorgsboendet. Se Folkhälsomyndigheten, ”Svenska 
HALT”, hämtad 2022-10-03. 

försäkringsbolag Löf om antal vårdskador. Ingen statistik om vårdskador samlas 
dock in från försäkringsbolag som försäkrar vårdverksamheter med kommunalt 
huvudmannaskap.284  
5.3.2  Det saknas kunskap om vårdskador inom den kommunala 
hälso- och sjukvården  
Det saknas enligt utredare på Socialstyrelsen en nationell överblick över skador och 
vårdskador inom den kommunala hälso- och sjukvården.285 Anledningen är att det 
måste ske en manuell bedömning och granskning för att få kännedom om 
vårdskador. 286 I dagsläget sker inget sådant arbete inom kommunal hälso- och 
sjukvård. Företrädare för SKR och Socialstyrelsen har delvis olika uppfattningar om 
hur vårdskador bäst och till mest nytta kan mätas och följas i kommunerna.  
År 2010 gav regeringen Socialstyrelsen i uppdrag att mäta förekomsten av 
vårdskador, med syftet att öka kunskapen om skador inom vården och därmed öka 
patientsäkerheten.287 Socialstyrelsen skulle årligen mäta förekomsten av 
vårdskador, och redovisa resultat per region. I uppdraget ingick även en mätning av 
förekomst av vårdskador under 2013 för primärvården och den kommunala 
vården.288 Ett år senare, 2011, omformulerade regeringen uppdraget till 
Socialstyrelsen, då myndigheten föreslagit vårdskademätningar genom 
indikatorbaserade öppna jämförelser och granskningar av landstingens 
patientsäkerhet inom specifika områden i nationella utvärderingar.289 
Vårdskademätningarna genomfördes genom att undersöka i vilken utsträckning 
regionerna arbetade med att förhindra uppkomsten av vårdskador, genom metoden 
markörbaserad journalgranskning.  
Markörbaserad journalgranskning används inte inom den kommunala hälso- och 
sjukvården, enligt utredare på Socialstyrelsen och handläggare på SKR.290 
Markörbaserad journalgranskning innebär som nämnts att journaler granskas från 
ett slumpvis urval av avslutade vårdtillfällen.291 Vid granskningen identifieras 
journaluppgifter med hjälp av markörer som kan indikera skada. Ett 
 
284   Intervju 2022-06-01 Socialstyrelsen.  
285   Intervju 2022-06-13 Socialstyrelsen. 
286   Intervju 2022-06-13 Socialstyrelsen. 
287   Regeringsbeslut I:14, 2010-12-16, S2010/9054/HS (delvis). 
288   Regeringsbeslut I:14, 2010-12-16, S2010/9054/HS (delvis). 
289   S2010/9220/FS (delvis).  
290   Intervju 2022-06-13 Socialstyrelsen; intervju 2022-01-21 SKR. 
291   SKR, Handbok, Markörbaserad journalgranskning för att identifiera och mäta skador i vården. 
SKR 2014.  

granskningsteam ska bestå av minst en läkare och helst två sjuksköterskor som 
bedömer uppgifterna för att kunna fastställa om en skada skett och i så fall vilken 
typ, konsekvens, allvarlighetsgrad samt om den anses vara undvikbar. Om skadan 
hade kunnat undvikas betecknas den som en vårdskada.292 En fördel med ett sådant 
pågående arbete är enligt utredare på Socialstyrelsen att man får upp frågorna för 
diskussion på lokal nivå och får mer kunskap om förekomst av vårdskador både 
lokalt och nationellt.293  
Enligt en markörbaserad journalgranskning inom slutenvården bedömdes cirka 
90 procent av alla trycksår vara undvikbara och alltså en vårdskada och det är 
sannolikt att det ser ut så även för den kommunala hälso- och sjukvården, menar 
utredare på Socialstyrelsen.294 I ett pilotprojekt inom hemsjukvården som 
Socialstyrelsen medverkade i framkom att det fanns dokumentation att någonting 
hade inträffat patienten i var tredje journal.295  
Det genomförs ingen markörbaserad journalgranskning inom kommunal hälso- 
och sjukvård fastän SKR i samverkan med Socialstyrelsen tagit fram en handbok 
i markörbaserad journalgranskning inom hemsjukvård.296 Anledningen är enligt 
handläggare på SKR att metoden inte är praktiskt genomförbar i den kommunala 
hälso- och sjukvården eftersom det inte finns tillgång till team med läkare och 
sjuksköterskor som kan göra journalgranskningen. Kommunerna har inga egna 
läkare, och avtal med läkare är ofta skrivna för att läkaren ska användas patientnära 
med att träffa och behandla patienter.297 Det saknas också strukturer för att arbeta 
med journalgranskning i kommunerna och arbetssättet är enligt företrädare för 
SKR inte anpassat till dagens förutsättningar. Den stora utmaningen för både 
regioner och kommuner är kompetensförsörjningen, och då kan det vara svårt att 
motivera att personal avsätter tid för att arbeta med strukturerad journalgranskning 
 
292   SKR, Markörbaserad journalgranskning inom hemsjukvård för att identifiera och mäta skador och 
kvalitetsbrister i vården. 2019  
293   Intervju 2022-06-13 Socialstyrelsen. 
294   Intervju 2022-06-01 Socialstyrelsen; se även Socialstyrelsen, Öppna jämförelser 2017, En god 
vård? Övergripande uppföljning utifrån sex frågor om hälso- och sjukvårdens resultat, 2018, se 
bilaga 2, Vårddagskostnader för undvikbara trycksår – ett räkneexempel. 
295   Intervju 2022-06-13 Socialstyrelsen; Socialstyrelsen gav i uppdrag till forskare vid Karolinska 
Institutet att utifrån metoden markörbaserad journalgranskning granska ett urval av 
journaler. Se artikel, Schildmeijer KGI, Unbeck M, Ekstedt M, et al. ”Adverse events in 
patients in home healthcare: a retrospective record review using trigger tool methodology”, 
2018.  
296   SKR, Markörbaserad journalgranskning inom hemsjukvård för att identifiera och mäta skador och 
kvalitetsbrister i vården. 2019.  
297   Intervju 2022-01-21 SKR. 

i stället för direkt med patienterna.298 Det har hittills inte genomförts några 
utbildningar om markörbaserad journalgranskning för hemsjukvård.299  
Arbete med att ta fram indikatorer för kvalitet inom primärvården 
(Primärvårdskvalitet) är enligt handläggare på SKR ett alternativ till markörbaserad 
journalgranskning.300 Kvalitetsregistret Senior alert lyfts också fram som ett 
instrument för förebyggande patientsäkerhetsarbete inom kommunal hälso- och 
sjukvård.301 Kvalitetsregister och indikatorer för primärvårdskvalitet mäter 
visserligen inte vårdskador, men det förbyggande arbetet med att förhindra 
vårdskador. Fördelen med data från kvalitetsregister är enligt handläggare från SKR 
att kommunerna får tillgång till nära och tillgängliga data för att utveckla sin 
verksamhet medan processen strukturerad journalgranskning tar längre tid.302 
Utredare på Socialstyrelsen menar likt företrädare för SKR att det är svårt för 
kommunerna att få till granskningsteam och medverkan från en läkare för att 
genomföra markörbaserad journalgranskning. Arbetet med sådana granskningar 
beskrivs vara svårt nog att få till i den regionala vården, där läkare och 
sjuksköterska ofta finns inom samma organisation.303 Det är en utbildningsfråga, 
resursfråga och attitydfråga att prioritera strukturerad journalgranskning för att ta 
reda på förekomsten av skador.304 Primärvårdskvalitet beskrivs främst som 
förebyggande arbete och är ett fält som behöver utvecklas.  
Det är också otydligt vilken organisation, SKR eller Socialstyrelsen, som ska 
utveckla och hålla i markörbaserad journalgranskning i hemsjukvården. Enligt 
utredare på Socialstyrelsen vore det logiskt att bygga ut SKR:s databas med nya 
moduler som passar hemsjukvården.305 Det finns ännu ingen databas för 
markörbaserad journalgranskning för kommunerna på SKR.306 Allt tidigare arbete 
med markörbaserad journalgranskning gällde regionerna, och det finns enligt 
handläggare på SKR ingen process framåt och ingen finansiering varken på SKR 
centralt, eller i kommunerna för att arbeta med markörbaserad journalgranskning 
inom kommunal hälso- och sjukvård.307 Det är enligt handläggare på SKR även 
 
298   Intervju 2023-02-02 SKR. 
299   Intervju 2022-06-01 Socialstyrelsen. 
300   Intervju 2022-01-21 SKR. 
301   Intervju 2022-01-21 SKR.  
302   Intervju 2023-02-02 SKR.  
303   Intervjuer 2022-06-01; 2022-06-13 Socialstyrelsen.   
304   Intervju 2022-06-13 Socialstyrelsen.   
305   Intervju 2022-06-01 Socialstyrelsen. 
306   Intervju 2023-02-02 SKR.  
307   Intervju 2023-02-02 SKR. 

oklart hur länge SKR ska förvalta och utveckla databasen om markörbaserad 
journalgranskning för den regionala hälso- och sjukvården.308 Enligt handläggaren 
saknar SKR medel för att vidareutveckla databasen. Inga beslut är tagna om hur 
länge SKR ska fortsätta att utveckla och förvalta databasen, men det krävs en 
vidareutveckling, bland annat skulle arbetet behöva digitaliseras.309  
5.3.3  Den nationella uppföljningen om missförhållanden är 
outvecklad 
Det saknas en samlad nationell överblick över förekomsten av missförhållanden 
inom äldreomsorgen. Socialstyrelsen följer inte sammanhållet upp 
missförhållanden inom socialtjänsten på samma sätt som patientsäkerhet och 
vårdskador följs upp inom ramen för myndighetens indikatorbaserade uppföljning 
för säker vård inom hälso- och sjukvården.310 
En förklaring till att det saknas en nationell överblick av missförhållanden är att det 
finns begränsningar i Socialstyrelsens möjligheter att följa upp socialtjänsten. Det 
finns exempelvis brist på individbaserad statistik. Begränsningarna handlar även 
om att kommunerna har olika verksamhetssystem och terminologi vilket riskerar 
att kräva manuell hantering av information och leda till en alltför stor 
uppgiftslämnarbörda för kommunerna.311 Det finns även svårigheter med att samla 
in information om och följa upp vårdskador i hälso- och sjukvården, men 
Socialstyrelsen har där fler datakällor att använda sig av.  
I den uppföljning som Socialstyrelsen gör av missförhållanden använder sig 
myndigheten av IVO:s statistik om antal anmälningar om allvarliga 
missförhållanden enligt lex Sarah. Socialstyrelsen ställer även frågor i öppna 
jämförelser som ger en viss bild av förekomsten av missförhållanden. 
I Socialstyrelsens öppna jämförelser för 2022 som var riktad till SÄBO, ställdes en 
fråga om hur många av personer 65 år och äldre vid enheten som har 
skyddsåtgärder, och en följdfråga till de som har personer med skyddsåtgärder på 
 
308   Intervju 2023-02-02 SKR. 
309   Intervju 2023-02-02 SKR. 
310   Se Socialstyrelsen, En indikatorbaserad uppföljning för säker vård Utifrån den nationella 
handlingsplanen för ökad patientsäkerhet i hälso- och sjukvården – Agera för säker vård, 2021.  
311   Mejlsvar från Socialstyrelsen, 2022-10-27.  

boendet, om hur många som har en dokumentation i sin genomförandeplan eller 
vårdplan om varför de har skyddsåtgärder.312  
Socialstyrelsen genomför även en brukarundersökning, Så tycker de äldre om 
äldreomsorgen, som riktar sig till personer över 65 år som har insatser från 
hemtjänst eller bor på ett SÄBO. I denna ställs frågor om bemötande från personal, 
om trygghet och om de äldre känner till vart de ska vända sig om de har klagomål 
eller synpunkter på hemtjänsten eller det SÄBO.313 Frågor om bemötande och 
trygghet innefattas i arbetet med att motverka missförhållanden.  
Som framgick av kapitel 3 har Socialstyrelsen även gjort uppföljningar av hur 
vårdverksamheternas avvikelserapportering fångar upp vårdskador inom hälso- och 
sjukvården. Socialstyrelsen har inte gjort motsvarande uppföljningar av hur väl 
avvikelserapporteringen fångar upp missförhållanden.  
5.3.4  Kostnaderna för vårdskador och missförhållanden i den 
kommunala vården och omsorgen om äldre är okända 
Det saknas beräkningar av kostnaderna för vårdskador inom den kommunala 
hälso- och sjukvården och omsorgen. Det saknas även beräkningar av kostnader för 
missförhållanden inom vården och omsorgen om äldre.  
SKR har beräknat kostnaderna för den extra vårdtid som vårdskador inom den 
regionala hälso- och sjukvården skapar till cirka nio miljarder kronor årligen, vilket 
är cirka 13–14 procent av den totala kostnaden för sjukhusvård.314 Det finns inga 
motsvarande beräkningar av kostnaderna för vårdskador inom den kommunala 
hälso- och sjukvården. Socialstyrelsen har inte beräknat kostnader för vårdskador 
inom hälso- och sjukvården eller kostnader för kommunal hälso- och sjukvård. 
Enligt utredare på myndigheten pågår en diskussion ifall myndigheten kan arbeta 
mer med hälsoekonomiska beräkningar av kostnader för vårdskador.315 
En svårighet med att beräkna kostnader inom äldreomsorgen och kommunal hälso- 
och sjukvård är att det som nämnts inte finns samma utbyggda statistik som till 
 
312   Se Socialstyrelsen. Öppna jämförelser 2022, Enhetsundersökningen om äldreomsorg och 
kommunal hälso- och sjukvård s. 40–41. Skyddsåtgärder syftar till att skydda och stödja den 
enskilde om han eller hon samtycker till åtgärden. Det kan exempelvis handla om bälten, 
sänggrindar och brickbord. Dessa åtgärder får inte användas mot den enskildes vilja och 
i syfte att begränsa rörelsefriheten då definieras åtgärden som en tvångs- och 
begränsningsåtgärd och är inte tillåten.  
313   Socialstyrelsen, Nationella resultat. Vad tycker de äldre om äldreomsorgen, 2022.  
314   SKR, Markörbaserad journalgranskning, Skador i vården 2013–2016, 2017.  
315   Intervju 2022-06-01 Socialstyrelsen. 

exempel inom den specialiserade hälso- och sjukvården.316 Det finns också 
komplicerande faktorer såsom att vårdskador som uppstått inom den kommunala 
hälso- och sjukvården upptäcks då patienten får vård på sjukhus, eller tvärtom att 
vårdskador som uppstått inom den regionala hälso- och sjukvården upptäcks inom 
den kommunala hälso- och sjukvården.  
Tidigare forskning har lyft att missförhållanden såsom våld mot äldre kan leda till 
allvarliga hälsoproblem för de drabbade såsom ökad risk för sjukdom, dödlighet 
och sjukhusinläggning.317 Det saknas dock beräkningar av kostnaderna för 
missförhållanden. En anledning är att det som nämnts saknas kunskap om 
förekomsten av missförhållanden.  
5.4  Samverkan med IVO  
IVO och Socialstyrelsen samverkar i liten utsträckning om stöd till vård- och 
omsorgsverksamheter när det gäller lex Maria och lex Sarah.  
IVO och Socialstyrelsen samverkar i dag bland annat inom det nationella rådet för 
patientsäkerhet och vid behov inom enskilda uppdrag. Enligt IVO genomför 
myndigheterna dock sällan gemensamma operativa insatser.318 Utredare på 
Socialstyrelsen vill se fler gemensamma informationsinsatser, mer samverkan och 
fler samordnade insatser med IVO inom området patientsäkerhet.319 Samtidigt 
menar utredare på Socialstyrelsen att samverkan är en balansgång på grund av 
myndigheternas olika uppdrag, det normerande uppdraget för Socialstyrelsen och 
IVO:s tillsynsuppdrag.320 IVO lyfter att samverkan med Socialstyrelsen behöver 
motiveras utifrån myndigheternas mandat och olika uppdrag och i relation till 
prioriteringar av resurser.321  
Utredare på Socialstyrelsen ser även ett behov av tydligare styrning från regeringen 
i syfte att relevanta myndigheter på området ska samordna sig bättre inom 
patientsäkerhet. Exempelvis lyfts diskussioner i det nationella rådet för 
patientsäkerhet om möjligheten för flera myndigheter att göra mer samordnade 
riskanalyser på nationell nivå.322 IVO bedömer dock att det inte är lämpligt med 
samordnade riskanalyser mellan flera myndigheter, däribland Socialstyrelsen och 
 
316   SOU 2022:41 s. 119–120.  
317   Malmedal, W, Kilvik, A., Steinsheim, G. & Botngård, A. “A literature review of survey 
instruments used to measure staffto-resident elder abuse in residential care settings”, 2020. 
318   Mejlsvar från IVO, 2022-10-27.  
319   Intervjuer 2022-06-13; 2022-06-08 a Socialstyrelsen.  
320   Intervjuer 2022-06-08; 2022-06-13 Socialstyrelsen.  
321   IVO svar på faktagranskning, 2023-01-13. 
322   Intervju 2022-06-13 Socialstyrelsen. 

IVO. Orsaken till detta anges vara att myndigheterna har olika uppdrag, 
Socialstyrelsens normerande uppdrag och IVO:s tillsynsuppdrag. IVO menar även 
att de redan använder en mängd källor som grund för sina riskanalyser, inklusive 
data från Socialstyrelsen.323 
 
323   IVO svar på faktagranskning, 2023-01-13. 

6  Slutsatser och rekommendationer 
Vårdskador och missförhållanden orsakar lidande för enskilda och medför stora 
kostnader för vården och omsorgen. Verksamheter som bedriver vård- och omsorg 
ska enligt bestämmelserna om lex Maria och lex Sarah fånga upp, utreda och 
åtgärda händelser som har, eller kunde ha lett, till vårdskador och 
missförhållanden. Syftet är att förhindra att liknande händelser inträffar igen. 
Allvarliga vårdskador och missförhållanden ska anmälas till IVO, vilket ska ge IVO 
ett underlag för att inrikta sin tillsyn och ger allmänheten insyn om brister i vården 
och omsorgen. Bestämmelserna reglerar även verksamheters ansvar gentemot den 
som drabbats av en vårdskada eller ett missförhållande.  
Lex Maria och lex Sarah har en lång tradition och en förankring i verksamheter 
som bedriver vård- och omsorg och är viktiga för att utveckla verksamheternas 
kvalitet. Lex Maria och lex Sarah är också välkända för allmänheten. Ansvaret för att 
uppfylla bestämmelserna ligger ytterst på utförarna av vården och omsorgen. 
Staten ska genom normering, tillsyn, stöd och uppföljning granska att 
bestämmelserna efterlevs och att syftet med bestämmelserna uppnås. Statens 
styrning skapar också ramar för vården och omsorgen.  
Riksrevisionens övergripande slutsats är att statens insatser inte är effektiva för att 
vård- och omsorgsverksamheter för äldre ska förhindra vårdskador och 
missförhållanden samt uppfylla sitt ansvar mot enskilda inom ramen för lex Maria 
och lex Sarahbestämmelserna. Riksrevisionen bedömer också att verksamheternas 
ansvar för att informera enskilda och deras närstående och ge dem en möjlighet att 
vara delaktiga vid utredningar av allvarliga vårdskador och missförhållanden bör 
utökas. 
I följande avsnitt utvecklar vi våra slutsatser och redogör för våra 
rekommendationer till Socialstyrelsen, IVO och regeringen. 
6.1  Socialstyrelsen bör stärka stödet till vård- och 
omsorgsverksamheterna  
Vården och omsorgen om äldre har stora utmaningar. Antalet äldre ökar 
i befolkningen och de personer som får insatser inom äldreomsorgen är sjukare 
idag än för tio år sedan. De har fler och mer omfattande insatser än tidigare och det 
är vanligare att de får avancerad hemsjukvård. Det finns sedan tidigare kända 
svårigheter med att uppnå god kvalitet i äldreomsorgen. Det handlar bland annat 
om brist på legitimerad medicinsk personal och att omsorgspersonalen saknar stöd 

för att utföra hälso- och sjukvårdsinsatser. Det minskar verksamheternas 
möjligheter att bedriva vård och omsorg av god kvalitet. Samtidigt ska 
verksamheterna förhindra vårdskador och missförhållanden och uppfylla ett ansvar 
mot enskilda inom ramen för bestämmelserna om lex Maria och lex Sarah. 
Lex Maria- och lex Sarah är viktiga bestämmelser för vård- och 
omsorgsverksamheterna. En lex Maria- eller lex Sarahutredning, och särskilt en 
anmälan till IVO ger en signal i verksamheten om att en händelse är allvarlig, vilket 
ger stöd för att vidta åtgärder mot vårdskador och missförhållanden. 
Riksrevisionens granskning visar dock på brister i arbetet med att förhindra 
vårdskador och missförhållanden. Verksamheternas avvikelserapportering fångar 
inte upp vårdskador och missförhållanden på ett effektivt sätt samtidigt som den 
leder till administration. Vidare tar verksamheternas lex Maria- och lex Sarahutredningar, och deras åtgärder för att förhindra vårdskador och missförhållanden 
inte alltid fasta på de bakomliggande orsakerna till en vårdskada eller 
missförhållande. Det kan bero på att det saknas utredningskompetens hos den 
personal som utreder lex Maria och lex Sarahärenden, särskilt i mindre 
kommuner, och att den personal som gör utredningarna inte har mandat att vidta 
de mest relevanta åtgärderna. Åtgärder som minskar risken för vårdskador och 
missförhållanden såsom ökad bemanning och kompetensutveckling kan påverka 
verksamhetens kostnader och därför prioriteras bort.  
Socialstyrelsens föreskrifter och allmänna råd samt handböcker för lex Maria- och 
lex Sarah används av vård- och omsorgsverksamheterna och IVO. De upplevs 
generellt hålla en god kvalitet men verksamheterna efterfrågar och behöver mer 
stöd i utredningen av vårdskador och missförhållanden, exempelvis i bedömningen 
av när en vårdskada eller ett missförhållande är allvarlig, när det finns en risk för 
vårdskada eller missförhållande samt hur verksamheterna kan informera enskilda 
och närstående och få deras perspektiv på händelsen vid lex Mariautredningar. 
Socialstyrelsen bör därför utveckla stödet till verksamheterna.  
Socialstyrelsen bör även förtydliga hur verksamheterna i sitt systematiska 
kvalitetsarbete kan förhindra vårdskador och missförhållanden. Om 
verksamheterna har bättre kunskaper om vilka avvikelser som bör registreras, och 
i nästa steg vad som är en vårdskada eller missförhållande och behöver utredas, om 
det blir tydligare när en vårdskada och ett missförhållande är allvarlig, om 
verksamheternas utredningar håller tillräcklig kvalitet så att bakomliggande orsaker 
identifieras, rätt åtgärder vidtas och följs upp så kan syftet med lex Maria och lex 
Sarah uppnås i högre grad än idag och onödig administration undvikas. 
Socialstyrelsens föreskrift om ledningssystem för systematiskt kvalitetsarbete utgör 

en grund för arbetet med att förhindra vårdskador och missförhållanden. 
Verksamheterna behöver mer konkret stöd för att tillämpa föreskriften och 
Socialstyrelsen bör förvalta föreskriften genom att stärka stödet till verksamheterna 
och vid behov även se över föreskriften. 
6.2  IVO bör stärka kvaliteten i handläggningen  
IVO ska i sin tillsyn granska att vård- och omsorgsverksamheter efterlever lex 
Maria- och lex Sarahbestämmelserna och vidta åtgärder om de inte gör det, men 
granskningen visar på vissa kvalitetsbrister i IVO:s handläggning. IVO avslutar 
ärenden trots att verksamheternas lex Maria- och lex Sarahutredningar eller förslag 
på åtgärder inte kopplar till de bakomliggande orsakerna till en händelse, eller att 
verksamheten inte vidtagit åtgärder för att komma till rätta med brister eller risker 
som utredningen visat. En orsak är att det är svårt att bedöma om verksamheten 
gått till botten med de bakomliggande orsakerna till en händelse. En annan är att 
IVO inte kommer längre utifrån de uppgifter verksamheterna lämnar in. IVO 
avslutar också lex Mariaärenden fast det inte framgått om verksamheten redogjort 
för hur den enskilde eller närstående fått möjlighet att ge sin beskrivning av den 
händelse som lett till vårdskadan.  
Enligt de vård- och omsorgsverksamheter som vi intervjuat i granskningen bidrar 
IVO:s beslut och återkoppling i lex Maria- och lex Sarahärenden inte heller på ett 
avgörande sätt till lärande. IVO säkerställer därmed inte att bestämmelserna 
efterlevs i den grad som vore möjligt. I förlängningen kan det leda till att 
verksamheterna inte åtgärdar brister och en ökad risk att vårdskador och 
missförhållanden sker igen.  
Samtidigt är IVO:s mandat och möjligheter att påverka verksamheterna inom 
ramen för lex Maria- och lex Sarahbestämmelserna delvis begränsad. IVO granskar 
verksamheternas utredningar av en händelse som lett till en vårdskada eller ett 
missförhållande och inte händelsen i sig, och IVO:s beslut avser om 
verksamheterna uppfyllt sin utredningsskyldighet. När det gäller verksamheternas 
ansvar mot enskilda kontrollerar IVO om verksamheten redovisat att de uppfyllt sitt 
ansvar, och har inte egen kontakt med enskilda. I granskningen framkommer att 
IVO:s beslut inte motsvarar enskildas förväntningar. Enskilda som drabbats av en 
vårdskada eller ett missförhållande och deras närstående har en förväntan om att 
en anmälan till IVO ska leda till någonting mer än det den gör. Enskilda och deras 
närstående vill få en bekräftelse på att det funnits brister i en verksamhet när de 
drabbats av en vårdskada eller ett missförhållande.  

IVO menar att man mest effektivt kan bidra till en hög kvalitet i vården och 
omsorgen inom ramen för riskbaserad egeninitierad tillsyn. Denna har enligt en 
tidigare granskning av Riksrevisionen varit outvecklad. IVO ställer om 
verksamheten för att i större utsträckning genomföra egeninitierad tillsyn i bredare 
tillsynsinsatser som omfattar många verksamheter kring en identifierad risk. IVO 
vill också frigöra resurser från tillsynen i lex Maria och lex Sarahärenden och 
överföra dem till den egeninitierade tillsynen. Den riskbaserade egeninitierade 
tillsynen kan omfatta verksamheternas arbete med att förhindra vårdskador och 
missförhållanden och uppfylla sitt ansvar mot enskilda enligt lex Maria och lex 
Sarah. IVO har under de senaste åren också genomfört omfattande nationell 
egeninitierad tillsyn inom SÄBO som delvis omfattar arbete med att förhindra 
vårdskador. En anledning till denna tillsyn var att vård- och omsorgsverksamheter 
för äldre inte genomfört nödvändiga förbättringsåtgärder eller att åtgärderna inte 
gett avsett resultat, trots tidigare beslut av IVO. 
IVO har begränsade resurser och behöver göra avvägningar av var tillsynen gör 
mest nytta. Den riskbaserade egeninitierade tillsynen kompletterar och 
kompenserar för det delvis begränsade mandat IVO har inom ramen för lex Maria 
och lex Sarahbestämmelserna och ger IVO större möjligheter att påverka kvaliteten 
i vården och omsorgen. Men det är också viktigt att IVO värnar den ställning lex 
Maria och lex Sarah har i vården och omsorgen. IVO bör därför parallellt med 
utvecklingen av den egeninitierade tillsynen stärka tillsynen i lex Maria- och lex 
Sarahärenden. IVO bör förbättra kvaliteten och likvärdigheten i utredningar och 
beslut och utveckla återföringen av information om vad som brister 
i verksamheterna och vad som kan förbättras. Det kan ske i dialog med 
verksamheterna under handläggningen, i beslut och i återkoppling efter beslut. 
IVO kan även samverka mer aktivt med Socialstyrelsen i utvecklingen av stödet till 
vård- och omsorgsverksamheterna än vad man hittills gjort. Detta för att sprida de 
erfarenheter man gjort i tillsynen och bidra till lärande i en vidare krets. IVO har 
sedan 2019 vidtagit åtgärder för att förbättra kvaliteten och likvärdigheten i sin 
handläggning. IVO har också inlett ett arbete med att utveckla handläggningen i lex 
Maria- och lex Sarahärenden vidare. Det arbetet bör fortsätta. 
6.3  Brister i underlaget för att inrikta tillsynen  
Ett syfte med att verksamheter ska anmäla allvarliga vårdskador och 
missförhållanden till IVO är att IVO ska få ett underlag för att inrikta sin tillsyn. 
Anmälningsskyldigheten ska också bidra till att allmänheten får kännedom och 
insyn i brister i vården och omsorgen. Internationell forskning har visat på att en 
rapporterings- och anmälningsskyldighet såsom lex Maria och lex Sarah sänder en 

signal till samhället om att missförhållanden inte accepteras och att åtgärder för att 
förhindra skador och missförhållanden kommer att vidtas.324 Granskningen visar 
dock att antalet lex Maria- och lex Sarahanmälningar till IVO inte motsvarar antalet 
allvarliga vårdskador och sannolikt inte antalet allvarliga missförhållanden. Mellan 
2015 och 2021 har det i en tredjedel av alla kommuner inkommit tre eller färre lex 
Mariarespektive lex Sarahanmälningar som gäller vården och omsorgen om 
äldre. Det finns också skillnader i anmälningsfrekvens mellan kommuner. En 
grundläggande orsak till att verksamheter inte anmäler allvarliga vårdskador och 
missförhållanden till IVO är att deras patientsäkerhets- och kvalitetsarbete är 
outvecklat. Verksamheter som kommit långt i detta arbete är mer benägna att 
anmäla allvarliga vårdskador och missförhållanden till IVO.  
Om en verksamhet inte redovisar att det skett allvarliga händelser och anmäler dem 
till IVO undandrar den sig i viss mån risken för att bli tillsynad av IVO. Eftersom 
anmälningar till IVO ofta uppmärksammas i medier undviker verksamheterna 
därmed också att kvalitetsbrister kommer till allmänhetens kännedom och 
eventuell negativ uppmärksamhet. När det är få verksamheter som anmäler 
allvarliga vårdskador och missförhållanden får IVO sammantaget ett sämre 
underlag för att inrikta sin tillsyn mot verksamheter med brister. IVO:s underlag 
för tillsyn påverkas även av kvaliteten på verksamheternas utredningar av 
vårdskador och missförhållanden. Det finns därmed ett värde i att 
anmälningsskyldigheten till IVO i lex Maria- och lex Sarahbestämmelserna 
uppfylls bättre än vad som är fallet idag.   
För IVO är lex Maria- och lex Sarahanmälningar en av flera källor som ger 
information om brister i vården och omsorgen. IVO arbetar också med att få in 
information om brister från andra källor exempelvis tips, och med att använda olika 
källor mer effektivt i sina riskanalyser. Det kan kompensera för det bristande 
underlaget från lex Maria- och lex Sarahanmälningar när myndigheten ska inrikta 
sin tillsyn. Samtidigt visar granskningen att lex Maria- och lex Sarahanmälningar 
är en viktig informationskälla om brister i vården och omsorgen när IVO ska inleda 
riskbaserad egeninitierad tillsyn och IVO ser dem som en viktig informationskälla 
även i framtiden. En fördel med lex Maria- och lex Sarahbestämmelserna är att 
verksamheterna kontinuerligt ska identifiera allvarliga patientsäkerhets- och 
kvalitetsbrister och anmäla dem till IVO. Ett välfungerande anmälningsförfarande 
gör därmed att IVO regelbundet får in information från vård- och 
omsorgsverksamheterna.  
 
324   Donnelly, S, “Mandatory reporting and adult safeguarding: A rapid realist review.” 2019. 

En stärkt kvalitet i handläggningen av lex Maria- och lex Sarahärenden och en 
utvecklad återföring av resultat från tillsynen kan öka kvaliteten i verksamheternas 
utredningar av vårdskador och missförhållanden och därmed underlaget för tillsyn. 
IVO bör också öka verksamheternas incitament att anmäla allvarliga vårdskador 
och missförhållanden, exempelvis genom en förbättrad e-tjänst för anmälningar 
och genom att bidra till Socialstyrelsens utveckling av stödet till vård- och 
omsorgsverksamheterna. Fler anmälningar till IVO kan öka IVO:s kostnader för 
handläggningen. Samtidigt ger fler anmälningar och bättre utredningar av 
vårdskador och missförhållanden IVO ett bättre underlag för att inrikta 
tillsynsverksamheten mot brister i vården och omsorgen. 
6.4  Verksamheternas ansvar mot enskilda bör utökas 
i lex Maria- och lex Sarahbestämmelserna 
Riksrevisionen bedömer att enskildas ställning bör stärkas i lex Maria- och lex 
Sarahbestämmelserna. Vård- och omsorgsverksamheternas ansvar för att 
informera enskilda och deras närstående bör utökas, liksom verksamheternas 
ansvar att ge enskilda och närstående en möjlighet att ge sitt perspektiv på en 
händelse som lett till en vårdskada eller missförhållande. 
Lex Maria- och lex Sarahbestämmelserna har ett verksamhetsperspektiv och syftar 
till systematiska verksamhetsförbättringar. Enskilda och närstående kan ha sett 
saker som vård- och omsorgspersonal missat och kan därför bidra med viktig 
information vid utredningar av vårdskador och missförhållanden och därmed till 
att förhindra att vårdskador eller missförhållanden inträffar igen. Det finns också 
ett behov av att enskilda och närstående får information och blir hörda, inte bara 
i syfte att bidra till att förbättra en verksamhet i framtiden.  
Vårdskador och missförhållanden leder ofta till lidande för den som drabbas och 
deras närstående. Missförhållanden kan till exempel gälla övergrepp och 
tvångsåtgärder och vårdskador kan leda till bestående fysiska men och i vissa fall att 
någon avlider. I granskningen framkommer att enskilda vill bli lyssnade på, och få 
en bekräftelse på att det funnits brister i en verksamhet när de eller en närstående 
drabbats av en vårdskada eller ett missförhållande. Det framgår av förarbetena till 
patientsäkerhetslagen att det är viktigt att enskilda får information om det som har 
hänt när en vårdskada inträffat och att verksamheten ska anstränga sig för att ge 
enskilda ett gott bemötande, lyssna på deras synpunkter och i förekommande fall 
be om ursäkt för det inträffade.325 Närstående är viktiga för att ge stöd till den 
 
325   Prop. 2009/10:210, s. 92. 

enskilde och för att ge sitt perspektiv på en händelse. Verksamheternas ansvar mot 
enskilda och deras närstående är enligt Riksrevisionens bedömning dock inte 
tillräckligt reglerade i bestämmelserna.   
Enligt patientsäkerhetslagen ska en vårdgivare vid en vårdskada snarast informera 
patienten om vårdskadan. Närstående ska informeras om vårdskadan om patienten 
begär det eller inte själv kan ta del av informationen.326 Lex Sarahbestämmelserna 
innehåller inte några skakrav på att enskilda eller deras närstående ska informeras 
vid missförhållanden, men Socialstyrelsen anger i ett allmänt råd att den enskilde 
bör få information om missförhållandet.327  
En utredning av en allvarlig vårdskada ska enligt Socialstyrelsens föreskrifter och 
allmänna råd innehålla patientens beskrivning och upplevelse av den händelse som 
lett till vårdskadan.328 Vid allvarliga vårdskador bör även närstående enligt ett 
allmänt råd ges möjligheten att beskriva och förmedla sin upplevelse av den 
händelse som lett till vårdskadan om den enskilde begär det eller inte kan göra det 
själv.329 Eftersom det är verksamheten som bedömer om en vårdskada är allvarlig är 
det också verksamheten som avgör när den ska ta detta ansvar. Motsvarande krav 
på att enskilda och närstående ska få möjlighet att beskriva sina upplevelser av en 
händelse saknas i lex Sarahbestämmelserna. 
Att verksamheters skyldigheter att informera enskilda och närstående och ge dem 
möjlighet att beskriva sina upplevelser antingen saknas eller endast anges som börkrav i allmänna råd medför att enskildas ställning är svag. Skillnaden mellan vad 
verksamheterna är skyldiga att göra och vad de enligt allmänna råd bör göra 
påverkar även möjligheten för IVO att ställa krav i sin tillsyn.  
Vård- och omsorgsverksamheter kan förstås tillgodose enskildas behov av 
information och att bli hörda vid vårdskador och missförhållanden utan att de är 
skyldiga att göra det. Men det är enligt Riksrevisionen viktigt att det sker i samtliga 
fall. Regeringen bör ta initiativ till att utöka verksamheternas ansvar mot enskilda 
i lex Maria- och lex Sarahbestämmelserna. Förändringar av bestämmelserna kan 
kräva att Socialstyrelsen ges ett utökat bemyndigande. Regeringen bör därför ge 
Socialstyrelsen utökat bemyndigande att ställa skakrav på att enskilda ska 
informeras vid missförhållanden och att enskilda och deras närstående ska få 
 
326   3 kap. 8 § PSL.  
327   Socialstyrelsens föreskrift och allmänna råd (2011:5) om lex Sarah. 
328   Socialstyrelsens föreskrifter och allmänna råd (HSLF-FS 2017:40) om vårdgivares 
systematiska patientsäkerhetsarbete. 
329   Socialstyrelsens föreskrifter och allmänna råd (HSLF-FS 2017:40) om vårdgivares 
systematiska patientsäkerhetsarbete. 

möjlighet att beskriva sin upplevelse av en händelse som lett till ett allvarligt 
missförhållande. Socialstyrelsen bör också få utökat bemyndigande att ställa skakrav på att närstående ska ges möjlighet att beskriva sin upplevelse av en händelse 
som lett till en allvarlig vårdskada.  
För att det utökade ansvaret i bestämmelserna ska leda till avsedda resultat krävs 
också att det finns en verksamhetskultur som utgår från en händelse ur den 
enskildes perspektiv. Exempelvis har regeringen lyft att det krävs en förändring av 
kulturen i vård- och omsorgsverksamheterna för att efterfråga enskildas 
synpunkter.330 Regeringen bör ge Socialstyrelsen i uppdrag att utveckla ett stöd till 
vård- och omsorgsverksamheter om vinsten med att informera och göra enskilda 
och deras närstående delaktiga i utredningar av vårdskador och missförhållanden 
och hur det kan göras.  
6.5  Patientnämnderna och patientskadeförsäkringen 
nyttjas inte i den kommunala hälso- och sjukvården 
Vård- och omsorgsverksamheter ska informera enskilda om möjligheten att få 
hjälp av patientnämnderna och rätten att ansöka om ersättning för patientskada när 
de drabbats av vårdskador. Dessa funktioner, som är till för enskilda, nyttjas inte 
i den kommunala hälso- och sjukvården. 
Patientnämnderna huvuduppgift är att hjälpa patienter att föra fram klagomål till 
vårdverksamheter inom den kommunala hälso- och sjukvården. Endast cirka 
2 procent av de klagomål som patientnämnderna får in gäller den kommunala 
hälso- och sjukvården, vilket troligen inte speglar behovet av stöd vid klagomål 
mellan den regionala och den kommunala hälso- och sjukvården. Även rätten att 
ansöka om ersättning för patientskada via patientskadeförsäkringar är okänd. 
Försäkringen nyttjas knappt alls i den kommunala hälso- och sjukvården 
i förhållande till i den regionala.  
Granskningen synliggör också att det inte finns en motsvarande funktion som 
patientnämnderna som kan hjälpa enskilda vid klagomål på omsorgsinsatser. 
Det finns inte heller motsvarande möjlighet att ansöka om ersättning när man 
drabbats av ett missförhållande såsom vid en skada som uppstått i hälso- och 
sjukvården. Enskilda som drabbats av missförhållanden behöver i dag inleda 
en skadeståndsprocess mot en kommun för att få rätt till ersättning.  
 
330   Prop. 2016/17:122. 

6.6  Den statliga styrningen för ökad kvalitet i vården och 
omsorgen om äldre bör stärkas 
Inom hälso- och sjukvården finns en nationell handlingsplan för ökad 
patientsäkerhet med målet att ingen patient ska drabbas av en vårdskada. Arbetet 
med handlingsplanen ger en sammanhållen bild av hur arbetet med 
patientsäkerhet bedrivs, en lägesbild av förekomst av och riskfaktorer för 
vårdskador och av vad som behöver utvecklas, och det har stärkt arbetet med 
patientsäkerhet i den kommunala hälso- och sjukvården. Arbetet med 
handlingsplanen har dock inte kommit lika långt inom den kommunala hälso- och 
sjukvården, varken hos kommunerna eller hos Socialstyrelsen. Samtidigt är 
förutsättningarna för att bedriva en god och säker vård inom den kommunala 
hälso- och sjukvården sämre än inom den regionala. Den statliga styrningen och 
Socialstyrelsens insatser bör därför prioritera det patientsäkerhetsarbete som riktas 
till den kommunala hälso- och sjukvården.  
Inom omsorgen om äldre saknas en nationell styrning med en tydlig målsättning 
att minska antalet missförhållanden. Det har bidragit till att Socialstyrelsen inte har 
samma kunskap om förekomsten av missförhållanden och om vad som behöver 
utvecklas för att stärka arbetet med att förhindra missförhållanden inom omsorgen, 
som man har om arbetet med vårdskador inom hälso- och sjukvården. För att öka 
kvaliteten i omsorgen om äldre och förhindra missförhållanden bör den nationella 
styrningen av detta arbete stärkas. Regeringen har tagit vissa initiativ för en mer 
sammanhållen och stärkt styrning av vården och omsorgen om äldre, till exempel 
genom utredningen av en ny äldreomsorgslag och utredningen om en mer hållbar 
socialtjänst. Baserat på det som framkommit i granskningen bedömer 
Riksrevisionen att en tydligare statlig styrning, exempelvis genom en nationell 
handlingsplan för ökad kvalitet i omsorgen skulle skapa bättre förutsättningar för 
att förhindra missförhållanden i omsorgen om äldre.  
6.7  Bristande uppföljning av vårdskador och 
missförhållanden ger sämre förutsättningar för 
åtgärder  
Det saknas kunskap om förekomsten av och kostnaderna för vårdskador och 
missförhållanden i vården och omsorgen om äldre. Det är därmed svårt för 
myndigheter och regeringen att veta om de ska vidta åtgärder och att bedöma 
resultatet av de åtgärder som vidtas.  

Socialstyrelsen följer upp patientsäkerhet i vården och omsorgen, men 
uppföljningen av vårdskador och hur dessa kan förebyggas i den kommunala hälso- 
och sjukvården har inte kommit lika långt som inom den regionala vården och 
behöver prioriteras. Det saknas också en nationell uppföljning och en samlad bild 
av missförhållanden. Socialstyrelsen saknar delvis förutsättningar för regelbunden 
uppföljning av vårdskador och missförhållanden i vården och omsorgen om äldre 
eftersom det saknas individbaserad statistik inom dessa områden. Socialstyrelsen 
kan dock genomföra särskilda uppföljnings- och utvärderingsinsatser av 
förekomsten av missförhållanden och även av riskfaktorer för att missförhållanden 
uppstår. Det finns också delvis olika uppfattningar mellan företrädare för 
Socialstyrelsen och SKR om hur vårdskador bäst kan fångas upp och mätas 
i kommunerna, exempelvis genom en metod som markörbaserad 
journalgranskning eller indikatorer som följer det förebyggande arbetet med 
patientsäkerhet. Detta speglar bland annat olika behov av, och syn på nyttan med 
mätningar av vårdskador på lokal nivå i relation till nationell nivå.  
Det saknas beräkningar av kostnaderna för vårdskador inom den kommunala 
hälso- och sjukvården och kostnaderna för missförhållanden. Dessa 
kostnadsberäkningar kan vara svåra att genomföra, bland annat eftersom 
vårdskador som uppstår i den kommunala hälso- och sjukvården upptäcks då 
patienten behandlas i den regionala hälso- och sjukvården, eller tvärtom att skador 
som uppstått inom regional hälso- och sjukvård upptäcks inom den kommunala 
hälso- och sjukvården. Det är dock önskvärt att kostnaderna för vårdskador och 
missförhållanden synliggörs. Regeringen bör därför ta initiativ till att 
Socialstyrelsen eller annan lämplig myndighet får i uppdrag att beräkna 
kostnaderna för vårdskador och missförhållanden i vården och omsorgen om äldre.  
6.8  Rekommendationer 
Riksrevisionen lämnar följande rekommendationer. 
Till regeringen 
•  Stärk den nationella styrningen av kvalitet i omsorgen om äldre med 
målsättningen att minska antalet missförhållanden, exempelvis genom en 
nationell handlingsplan eller motsvarande.  
•  Vidta åtgärder för att stärka enskilda i bestämmelserna om lex Maria och lex 
Sarah. Ge Socialstyrelsen utökat bemyndigande att ställa skakrav på att 
o  närstående ska ges möjlighet att beskriva sin upplevelse av en händelse 
som lett till en allvarlig vårdskada 

o  enskilda och närstående ska informeras vid ett missförhållande samt att 
enskilda och närstående ska ges möjlighet att beskriva sin upplevelse av 
en händelse som lett till ett allvarligt missförhållande.  
•  Ge Socialstyrelsen i uppdrag att utveckla ett stöd till vård- och 
omsorgsverksamheter om varför och hur verksamheterna ska informera 
enskilda och deras närstående och göra dem delaktiga i utredningar av 
vårdskador och missförhållanden. 
•  Ge Socialstyrelsen eller annan lämplig myndighet i uppdrag att 
o  beräkna kostnaderna för vårdskador inom vården och omsorgen om 
äldre  
o  beräkna kostnaderna för missförhållanden inom omsorgen om äldre.  
Till IVO 
•  Stärk kvaliteten och likvärdigheten i handläggningen av lex Maria och lex 
Sarahärenden.  
Till Socialstyrelsen 
•  Utveckla uppföljningen av patientsäkerhet och vårdskador i vården och 
omsorgen om äldre. 
•  Kartlägg förekomsten av missförhållanden och ta fram förslag på åtgärder för 
att förebygga missförhållanden i vården och omsorgen om äldre.  
•  Förbättra stödet till vård- och omsorgsverksamheter för äldre om lex Maria, 
lex Sarah och ledningssystem för kvalitetsarbete.  

Referenslista 
FoU i Väst, Göteborgsregionen, Vad kostar det att vårda patienter i kommunal vård 
och omsorg? FoU i Väst, Göteborgsregionen, 2021. 
Jacobsson K och Martinell Barfoed E, Socialt arbete och pappersgöra, mellan klient och 
digitala dokument, Gleerups förlag, 2019. 
Inspektionen för vård och omsorg, Förebyggande tillsyn. Slutrapport, Inspektionen 
för vård och omsorg, 2022. 
Inspektionen för vård och omsorg, Mot en mer förebyggande tillsyn. Delrapport, 
Inspektionen för vård och omsorg, 2021. 
Inspektionen för vård och omsorg, Tillsyn av tillgänglighet i hälso- och sjukvården. 
Slutredovisning av regeringsuppdrag att beskriva risker med bristande tillgänglighet och 
lämna förslag på hur tillsynen kan utvecklas, Inspektionen för vård och omsorg, 2021.  
Inspektionen för vård och omsorg, Tillsyn av medicinsk vård och behandling vid 
särskilda boenden för äldre. Delredovisning av resultat på nationell nivå avseende 
kommunernas hälso- och sjukvård, Inspektionen för vård och omsorg, 2022.  
Inspektionen för vård och omsorg, Uppföljning av enskildas klagomål på hälso- och 
sjukvården, Inspektionen för vård och omsorg, 2020. 
Inspektionen för vård och omsorg, Vad har IVO sett? 2019, Inspektionen för vård 
och omsorg, 2020.  
Inspektionen för vård och omsorg, Vad har IVO sett? 2020, Inspektionen för vård 
och omsorg, 2021.  
Inspektionen för vård och omsorg, Vad har IVO sett? 2021, Inspektionen för vård 
och omsorg, 2022.  
Inspektionen för vård och omsorg, Årsredovisning 2021, Inspektionen för vård och 
omsorg, 2022 
Löf, Anmälningar till Löf 2021, Löf 2022. 
Modell, S. och Grönlund, A. (red) Effektivitet och styrning i statliga myndigheter, 
Studentlitteratur, 2006.   
Riksrevisionen, Patientsäkerhet – har staten gett tillräckliga förutsättningar för en hög 
patientsäkerhet? (RiR 2015:12), Riksrevisionen, 2015. 
Riksrevisionen, Inspektionen för vård och omsorg – en tillsynsverksamhet med förhinder 
(RiR 2019:33), Riksrevisionen, 2019.  

Socialstyrelsen, Agera för säker vård. Nationell handlingsplan för ökad patientsäkerhet 
i hälso- och sjukvården 2020 – 2024, Socialstyrelsen, 2020.    
Socialstyrelsen, Allvarliga skador och vårdskador Fördjupad analys av skador och 
vårdskador i somatisk vård av vuxna vid akutsjukhus, Socialstyrelsen, 2019.  
Socialstyrelsen, En indikatorbaserad uppföljning för säker vård, utifrån den nationella 
handlingsplanen för ökad patientsäkerhet i hälso- och sjukvården – Agera för säker vård, 
Socialstyrelsen, 2021. 
Socialstyrelsen, Framtagande av nationell handlingsplan för ökad patientsäkerhet 
Rapportering av regeringsuppdrag S2018/04111/FS (delvis), Socialstyrelsen, 2020.  
Socialstyrelsen, Förstudie om klagomålshantering i hälso- och sjukvården Ett enkelt, 
enhetligt och säkert klagomålssystem som bidrar till lärande, Socialstyrelsen, 2018. 
Socialstyrelsen, Implementeringen har kommit olika långt. Slutredovisning av 
uppdraget Stödja implementering av (SOSFS 2011:9), Socialstyrelsen, 2022.   
Socialstyrelsen, Kartläggning av metoder för patientsäkerhetsarbete, en granskning av 
insatser för patientsäkerhetskultur och metoder för identifiering och analys av risker mot 
patientsäkerheten, Socialstyrelsen, 2013. 
Socialstyrelsen, Kommunalt finansierad hälso- och sjukvård. Förstudie, 
Socialstyrelsen, 2019.  
Socialstyrelsen, Lex Sarah. Handbok för tillämpningen av bestämmelserna om lex 
Sarah, Socialstyrelsen, 2014.  
Socialstyrelsen, Nationella resultat, Vad tycker de äldre om äldreomsorgen 2022, 
Socialstyrelsen, 2022.  
Socialstyrelsen, Statistik om socialtjänstinsatser till äldre 2021. Socialstyrelsen, 2021. 
Socialstyrelsen, Tillståndet och utvecklingen inom hälso- och sjukvården och 
socialtjänsten. Lägesrapport 2015, Socialstyrelsen, 2015. 
Socialstyrelsen, Vad säger vårdgivarnas patientsäkerhetsberättelser om utvecklingen på 
patientsäkerhetsområdet? Socialstyrelsen, 2018. 
Socialstyrelsen, Vård och omsorg om äldre. Lägesrapport 2016, Socialstyrelsen, 2016. 
Socialstyrelsen, Vård och omsorg om äldre. Lägesrapport 2017, Socialstyrelsen, 2017. 
Socialstyrelsen, Vård och omsorg om äldre. Lägesrapport 2018, Socialstyrelsen, 2018. 
Socialstyrelsen, Vård och omsorg om äldre. Lägesrapport 2019, Socialstyrelsen, 2019. 

Socialstyrelsen, Vård och omsorg om äldre. Lägesrapport 2020, Socialstyrelsen, 2020. 
Socialstyrelsen, Vård och omsorg om äldre. Lägesrapport om äldre 2021, 
Socialstyrelsen, 2021.  
Socialstyrelsen, Vård och omsorg om äldre. Lägesrapport om äldre 2022, 
Socialstyrelsen, 2022.  
Socialstyrelsen, Vårdgivares systematiska patientsäkerhetsarbete, Handbok vid 
tillämpningen av Socialstyrelsens föreskrifter och allmänna råd (HSLF-FS 2017:40) om 
vårdgivares systematiska patientsäkerhetsarbete, Socialstyrelsen, 2019. 
Socialstyrelsen, Öppna jämförelser 2017, En god vård? Övergripande uppföljning 
utifrån sex frågor om hälso- och sjukvårdens resultat, Socialstyrelsen, 2018. 
Socialstyrelsen, Årsredovisning 2021, Socialstyrelsen, 2022.  
Socialstyrelsen. Öppna jämförelser 2022, Enhetsundersökningen om äldreomsorg och 
kommunal hälso- och sjukvård, Socialstyrelsen, 2022.  
Statistiska centralbyrån, SCB, Sveriges framtida befolkning 2022–2070. SCB, 2022.  
Statskontoret, På väg mot en bättre tillsyn? En studie av den statliga tillsynens 
utveckling. Statskontoret, 2020. 
Statskontoret, Utvärdering av det nya klagomålssystemet inom hälso- och sjukvården. 
Slutrapport. Statskontoret, 2019. 
Sveriges Kommuner och Regioner, Markörbaserad journalgranskning inom 
hemsjukvård för att identifiera och mäta skador och kvalitetsbrister i vården, Sveriges 
kommuner och regioner, 2019. 
Sveriges kommuner och landsting, Riskanalys och händelseanalys, analysmetoder för 
att öka patientsäkerheten, Sveriges kommuner och landsting, 2015. 
Sveriges kommuner och landsting, Skador i vården, 2013–2016 på nationell samt 
region- och landstingsnivå. Sveriges kommuner och landsting, 2017. 
Sveriges kommuner och regioner, Utredning av allvarliga vårdskador, vägledning vid 
utredning och handbok för metoden händelseanalys, 2021. 
Ödegård, S., Säker vård - patientskador, rapportering och prevention, diss., Göteborg, 
Göteborgs universitet, 2006.  

Artiklar 
Berg K., Kjellberg I, “Designated officials approaches to judging serious incidents: 
an analysis of incident reports in care for older people, disability services and family 
services in Sweden”, European Journal of Social work, 28 december 2022. 
DOI: 10.1080/13691457.2022.2155801. 
Donnelly, S, “Mandatory reporting and adult safeguarding: A rapid realist review”, 
Journal of Adult protection, Vol. 21, nr 5, 2019. 
Kjellberg, I., Berg, K., Österberg, T., “Exploring Mandatory Reports of 
Mistreatment in Sweden’s Social Services.” Nationell paperkonferens i socialt arbete 
(NaPSa), Linnéuniversitetet, Växjö, 16 - 17 mars 2022. 
Kjellberg, I., Berg, K., Österberg, T., “Exploring Mandatory Reports in social care 
and social services in Sweden”, International Journal of Social Welfare, 1-3.  
Malmedal, W., Kilvik, A., Steinsheim, G. och Botngård, A. “A literature review of 
survey instruments used to measure staffto-resident elder abuse in residential care 
settings”. Nursing open, vol. 7 nr. 6, 2020, s. 1650 -1660.   
Sari, A.B., Sheldon, T.A., Cracknell, A., och Turnbull, A., “Sensitivity of routine 
system for reporting patient safety incidents in an NHS hospital: retrospective 
patient case note review.” BMJ,. vol. 334, 2007. 
Stavropoulou, C., Doherty C., och Tosey P., “How Effective Are IncidentReporting 
Systems for Improving Patient Safety? A Systematic Literature Review”. Milbank 
Quarterly, vol 93, nr 4, 2015.  
Schildmeijer KGI, Unbeck M, Ekstedt M,. ”Adverse events in patients in home 
healthcare: a retrospective record review using trigger tool methodology”, BMJ, vol. 
8, 2018. 
Utredningar 
SOU 2008:117, Patientsäkerhet. Vad har gjorts? Vad behöver göras?  
SOU 2015:102, Fråga patienten Nya perspektiv i klagomål och tillsyn, slutbetänkande av 
klagomålsutredningen.  
SOU 2020:80, Äldreomsorgen under pandemin. 
SOU 2021/2022:1, Budgetpropositionen för 2022.  
SOU 2022:41, Nästa steg - Ökad kvalitet och jämlikhet i vård och omsorg för äldre 
personer. 

Riksdagstryck 
Prop. 2009/10:131, Lex Sarah och socialtjänsten – förslag om vissa förändringar. 
Prop. 2009/10:210, Patientsäkerhet och tillsyn. 
Prop. 2016/2017:122, Ett mer ändamålsenligt klagomålssystem i hälso- och sjukvården. 
Prop. 2022/2023:1, Budgetpropositionen för 2023. 
Webbsidor 
Folkhälsomyndigheten, ”Svenska HALT”, 
https://www.folkhalsomyndigheten.se/smittskyddberedskap/vardhygien-och-
vardrelateradeinfektioner/svenskahalt/, hämtad 2022-10-03. 
Senior alert, ”Vårdprevention och utfall - trycksår, undernäring, fall och munhälsa, 
publik rapport 2021” https://www.senioralert.se/resultat/publikrapport-
vardprevention-och-utfall/ hämtad 2022-05-12.  
Socialstyrelsen, ”Kunskapsguiden, tvång-och begränsningar” 
https://kunskapsguiden.se/omraden-och-teman/arbetsmetoder-och-
perspektiv/tvang-och-begransningar/, hämtad 2022-10-14. 
Socialstyrelsen, ”När en patient har synpunkter eller klagomål”, 
https://patientsakerhet.socialstyrelsen.se/risker-och-vardskador/omen-patientdrabbas/naren-patienthar-synpunkter-eller-klagomal/, hämtad 2023-01-20. 
Socialstyrelsen, ”Samlat stöd för patientsäkerhet”, 
https://patientsakerhet.socialstyrelsen.se/, hämtad 2022-10-13 
Socialstyrelsen, ”Socialstyrelsens termbank”, https://termbank.socialstyrelsen.se/, 
hämtad 2022-08-18.  
Socialstyrelsen, ”Våra avdelningar”, https://www.socialstyrelsen.se/omsocialstyrelsen/organisation/avdelningar/, hämtad 2022-09-15.  
Sveriges Kommuner och Regioner, ”Mätning av skador i vården”, 
https://skr.se/skr/halsasjukvard/patientsakerhet/matningavskadorivarden.4629.ht
ml, hämtad 2022-10-03. 

Bilaga 1. Metod 
I syfte att bedöma IVO:s insatser har vi intervjuat företrädare för IVO:s ledning, 
inspektörer och chefer. Totalt intervjuades 18 personer vid 11 intervjuer. 
Intervjuerna har kompletterats med skriftliga mejlfrågor till myndigheten och 
genomgång av interna styrdokument och uppföljningar.  
Vi har även genomfört en analys av IVO:s verksamhetsstatistik. Syftet har varit att 
kartlägga utvecklingen av IVO:s handläggning av lex Maria och lex Sarahärenden. 
Ett annat syfte med analysen har varit att få en bild av vård- och 
omsorgsverksamheternas anmälningar av allvarliga vårdskador och 
missförhållanden enligt lex Maria och lex Sarah.  
Analysen har utgått från IVO:s databas för verksamhetsstatistik vilken baseras på 
handläggares registreringar i ärendehandläggningen.331 Urvalen i analysen har 
stämts av med IVO. Eftersom registreringen i verksamhetssystem förändrats över 
tid finns det vissa osäkerheter i de redovisade uppgifterna över tid. Vi har även bett 
IVO att ta fram vissa tabeller. Analysen är i huvudsak deskriptiv och tolkningen av 
de redovisade tabellerna baseras på övrig information som samlats in 
i granskningen, andra utvärderingar och forskning.  
För att bedöma Socialstyrelsens insatser har vi genomfört intervjuer med utredare 
som ansvarar för att ta fram föreskrifter, allmänna råd och kunskapsstöd för 
tillämpningen av lex Maria, lex Sarah, patientsäkerhet och kvalitet på 
Socialstyrelsen. Vi har även intervjuat personer som arbetar med att stödja 
patientsäkerhetsarbetet i hälso- och sjukvården, och personer som följer upp 
patientsäkerhet, äldreomsorg och kommunal hälso- och sjukvård. Totalt 
intervjuades 7 utredare från Socialstyrelsen vid 3 intervjuer. Intervjuerna har 
kompletterats med skriftliga mejlfrågor till myndigheten. Vi har även gått igenom 
styrdokument och publicerade rapporter.  
Vi har i granskningen även gjort en intervju med företrädare för 
Socialdepartementet med ansvar för äldreomsorg och kommunal hälso- och 
sjukvård. Vi har också intervjuat 3 företrädare för SKR med ansvar för frågor om 
patientsäkerhet samt kvalitet inom socialtjänst och äldreomsorg. 
 
331   IVO har skickat en kopia av sin databas för handläggningen av samtliga ärendeslag till 
Riksrevisionen för åren 2014–2021. Den skickades via en funktion för säker dataöverföring 
som Riksrevisionen tillhandahöll och databasen har hanterats enligt Riksrevisionens interna 
föreskrifter för säker datahantering. Databasen innehåller inte personuppgifter. Utifrån 
databasen har Riksrevisionen gjort avgränsningar och urval i enlighet med granskningens 
syfte.  

Intervjuerna med företrädare för vård- och omsorgsverksamheterna har gjorts 
i fem kommuner, ett kommunalt bolag och ett privat vård- och omsorgsbolag. 
Urvalet av kommuner gjordes bland kommuner som lämnat in minst en lex Maria 
och en lex Sarahanmälan till IVO under de senaste två åren. Syftet var att de 
verksamhetsföreträdare som vi intervjuade skulle ha erfarenhet av att hantera, 
utreda och till IVO anmäla vårdskador och missförhållanden som bedömts som 
allvarliga. Kommunerna utgörs av en mindre, tre mellanstora och en större 
kommun. Det privata bolaget var en koncern med många verksamheter. De 
intervjuade var personer som genomför lex Maria- och Sarahutredningar och har 
ett patientsäkerhetsansvar för hälso- och sjukvård eller ett kvalitetsansvar inom 
socialtjänsten, enhetschefer samt avdelnings- och verksamhetschefer. Vi har även 
intervjuat handläggare och chefer med ansvar för att följa upp privata utförare och 
verksamheter i egen regi. Totalt intervjuades 37 personer vid 19 intervjuer. Vi har 
även intervjuat Riksföreningen för medicinskt ansvariga sjuksköterskor och 
medicinskt ansvariga för rehabilitering (MAS och MAR) och Riksföreningen för 
socialt ansvariga samordnare (SAS). Syftet med intervjuerna har varit att identifiera 
och förstå de förutsättningar och incitament som olika funktioner har för att 
förhindra vårdskador och missförhållanden. På så sätt har vi fått ett underlag för att 
kunna bedöma de statliga insatserna vi granskat och dra slutsatser om systemet 
som helhet är effektivt. Vi har i detta syfte även gått igenom 
patientsäkerhetsberättelser och kvalitetsberättelser från kommunerna. 
Intervjuerna i granskningen genomfördes i huvudsak mellan januari och 
juni 2022. Intervjufrågorna var tematiserade utifrån syftet med granskningen och 
vår förförståelse av de arbetsuppgifter som de olika intervjuade hade, och de 
intervjuade fick frågorna i förväg. Majoriteten av intervjuerna genomfördes digitalt. 
Vi bedömer att det inte påverkat kvaliteten på den information som vi samlat in 
jämfört med om intervjuerna hade genomförts på plats. Intervjuerna spelades in, 
transkriberades och skickades till de intervjuade som fick kommentera och 
korrigera intervjuanteckningarna. Anteckningarna sammanställdes, tematiserades 
och analyserades därefter för att kunna besvara granskningsfrågorna.  
För att få ett patient- och brukarperspektiv på hanteringen av lex Maria och lex 
Sarah genomförde vi under våren 2022 en enkätundersökning via mejl till 
pensionärsorganisationer och en anhörigorganisation. Åtta organisationer fick 
frågorna: Pensionärernas riksorganisation (PRO), Svenska pensionärsförbundet, 
SPF seniorerna, Demensförbundet, Riksförbundet pensionärsgemenskap (RPG) 
och Svenska Kommunal Pensionärernas förbund (SKPF Pensionärerna), 
Anhörigas riksförbund och Alzheimer Sverige. Fem organisationer inkom med 

svar.332 Enkätfrågan som vi redovisar i rapporten var: Vård- och omsorgsgivare ska 
enligt bestämmelserna om lex Maria och lex Sarah fånga upp, rapportera, utreda 
och åtgärda händelser som lett till eller kunnat leda till vårdskador eller 
missförhållanden. Händelser som har medfört eller hade kunnat medföra en 
allvarlig vårdskada ska anmälas till IVO. Likaså ska ett allvarligt missförhållande 
eller en påtaglig risk för ett allvarligt missförhållande anmälas till IVO. Utifrån ert 
perspektiv - och utifrån vad ni har sett - finns det något som behöver utvecklas 
och/eller förbättras i arbetet med att fånga upp, rapportera, utreda och anmäla 
enligt lex Maria och lex Sarah? De frågor i enkäten som rör klagomålshantering 
finns sammanställd i akten. 
 
332   Pensionärernas riksorganisation (PRO), Svenska pensionärsförbundet, SPF seniorerna, 
Demensförbundet, Riksförbundet pensionärsgemenskap (RPG) och Svenska Kommunal 
Pensionärernas förbund (SKPF Pensionärerna). 

bestämmelserna  om  lex  Maria  och  lex  Sarah  fånga  upp,  utreda  och  
åtgärda  händelser  som  har,  eller  kunnat  medföra  en  vårdskada  eller  ett 
missförhållande. Syftet är att förhindra att liknande händelser sker igen. 
Allvarliga  fall  ska  anmälas  till  Inspektionen  för  vård  och  omsorg  (IVO). 
Riksrevisionen har granskat om statens insatser inom ramen för lex Maria  
och lex Sarah är effektiva så att vårdskador och missförhållanden förhindras 
och  så  att  vård-  och  omsorgsverksamheterna  uppfyller  sitt  ansvar  att 
informera och höra enskilda i vården och omsorgen om äldre.
Riksrevisionens granskning visar att Socialstyrelsens stöd till verksamheterna 
kan  förbättras  bland  annat  när  det  gäller  utredningar.  Uppföljningen  av 
vårdskador och missförhållanden är outvecklad och det saknas kunskap om 
förekomsten av vårdskador och missförhållanden – och hur mycket de kostar. 
Det finns vissa kvalitetsbrister i IVO:s beslut och återkoppling till vård- och 
omsorgsverksamheterna i tillsynen av lex Maria- och lex Sarahärenden.
Riksrevisionen  rekommenderar  regeringen  att  stärka  den  nationella  
styrningen av kvalitet i omsorgen om äldre samt ge lämplig myndighet att  
beräkna  kostnaderna  för  vårdskador  och  missförhållanden.  Regeringen  bör  
även  vidta  åtgärder  för  att  stärka  enskilda  i  bestämmelserna  om  lex  Maria 
och  lex  Sarah.  IVO  rekommenderas  att  stärka  kvaliteten  och  likvärdigheten 
i  handläggningen  av  lex  Maria  och  lex  Sarahärenden.  Socialstyrelsen 
rekommenderas att utveckla sitt stöd, samt uppföljningen av vårdskador och 
missförhållanden i vården och omsorgen om äldre.
Riksrevisionen
S:t Eriksgatan 117
Box 6181, 102 33 Stockholm
