Att släcka bränder
– Polismyndighetens arbete med 
särskilda händelser riktade mot grov 
brottslighet  
RiR 2023:5

Riksrevisionen  är  en  myndighet  under  riksdagen  med  uppgift  att  granska  statliga 
myndigheter och verksamheter. Vi bedriver både årlig revision och effektivitetsrevision. 
Genom ett grundlagsskyddat oberoende har Riksrevisionen ett starkt mandat och är en 
viktig del av riksdagens kontrollmakt som bidrar till förbättringar och demokratisk insyn.
Denna rapport har tagits fram inom effektivitetsrevisionen, vars uppgift är att granska hur 
effektiv den statliga verksamheten är. Vi lämnar även rekommendationer för att förbättra 
den granskade verksamheten. Effektivitetsgranskningar lämnas direkt till riksdagen som 
bereder dem tillsammans med en svarsskrivelse från regeringen.
Riksrevisionen

Beslutad: 2023-03-14 
Diarienummer: 3.1.1-2022-0175 
RiR 2023:5 
Till: Riksdagen 
Härmed överlämnas enligt 9 § lagen (2002:1022) om revision av statlig verksamhet m.m. 
följande granskningsrapport: 
Att släcka bränder 
– Polismyndighetens arbete med särskilda händelser riktade 
mot grov brottslighet 
Riksrevisionen har granskat om Polismyndighetens särskilda händelser är en 
effektiv ledningsform för att bekämpa grov brottslighet. Resultatet av granskningen 
redovisas i denna granskningsrapport. Den innehåller slutsatser och 
rekommendationer som avser Polismyndigheten. 
Riksrevisor Helena Lindberg har beslutat i detta ärende. Revisionsledare Linda 
Jönsson har varit föredragande. Revisor Linnéa Olander, revisor Alexander Rohdin 
och enhetschef Jesper Antelius har medverkat i den slutliga handläggningen. 
Helena Lindberg 
  Linda Jönsson 
För kännedom 
Regeringskansliet; Justitiedepartementet 
Polismyndigheten 

Innehåll 
Sammanfattning  5 
1  Inledning  9 
1.1  Motiv till granskning  9 
1.2  Övergripande revisionsfråga  10 
1.3  Avgränsningar  10 
1.4  Bedömningsgrunder  11 
1.5  Metod och genomförande  14 
1.6  Disposition  16 
2  Särskilda händelser och andra former av resursförflyttningar  17 
2.1  Vad är en särskild händelse?  17 
2.2  Tillfälliga resursförflyttningar  19 
2.3  Omorganisationen och ett effektivt resursutnyttjande  19 
2.4  Utvärderingar av särskilda händelser riktade mot grov brottslighet  20 
3  Det saknas underlag för att mäta om särskilda händelser har gett 
effekt  23 
3.1  Det finns brister i Polismyndighetens registrering och 
dokumentation av särskilda händelser  23 
3.2  Särskilda händelser kopplas till övergripande målsättningar som 
sällan följs upp  25 
3.3  Särskilda händelser riktade mot grov brottslighet uppges ha störst 
effekt under kort tid  27 
4  Polismyndigheten genomför inte särskilda händelser på ett 
effektivt sätt  30 
4.1  Det finns inga tydliga kriterier för att besluta om särskilda händelser  31 
4.2  En stor del av de särskilda händelserna kunde ha hanterats av 
linjeverksamheten  32 
4.3  Grov brottslighet var det tredje vanligaste skälet till att besluta om 
särskild händelse 2015–2021  33 
4.4  Särskilda händelser uppges pågå under längre tid och används i 
fler typer av situationer  35 
4.5  Den totala merkostnaden för särskilda händelser riktade mot grov 
brottslighet går inte att spåra  36 
4.6  Tillfällig resursförflyttning har använts för att skicka resurser 
under längre tid  37 
4.7  Handboken och riktlinjerna för särskilda händelser är ett stöd  42 
4.8  Det lokala lägesbildsarbetet drabbas hårt av särskilda händelser  44 
4.9  Den operativa personalen har olika erfarenheter av särskilda 
händelser  48 
4.10  Samverkan med kommunen kan förbättras i samband med 
särskilda händelser  50 

5  Erfarenheter och kunskap om särskilda händelser tillvaratas sällan  55 
5.1  Uppföljning och utvärdering av särskilda händelser görs sällan  56 
5.2  Det saknas en strukturerad process för kunskapsspridning om 
särskilda händelser  57 
5.3  Vissa goda exempel har implementerats i linjearbetet  60 
6  Slutsatser och rekommendationer  62 
6.1  Slutsatser  62 
6.2  Rekommendationer  67 
Referenslista  69 
Bilaga 1. Metod  73 
Bilaga 2. Stabens organisation  79 
 
Elektroniska bilagor 
Till rapporten finns en bilaga i pdfformat att ladda ner från Riksrevisionens 
webbplats. Bilagan kan även begäras ut från ärendets akt genom registraturen.  
Bilaga 3. Enkätfrågor 
 

Sammanfattning 
Grov brottslighet såsom skjutningar och sprängningar är ett stort problem i Sverige 
som sprider sig alltmer utanför storstäderna. För att bekämpa sådan brottslighet 
kan Polismyndigheten besluta om särskilda händelser, vilket innebär att 
verksamheten leds i särskild ordning och gör det möjligt att snabbt mobilisera 
resurser och kompetens. Det finns dock problemindikationer som visar på brister i 
Polismyndighetens arbete med särskilda händelser. Riksrevisionen har därför 
granskat om särskilda händelser är en effektiv ledningsform för att bekämpa grov 
brottslighet.  
Granskningens resultat 
Riksrevisionens övergripande slutsats är att särskilda händelser kan vara ett 
effektivt sätt att leda arbetet under de första timmarna eller dagarna efter att ett 
grovt brott har begåtts. Riksrevisionens bedömning är emellertid att särskilda 
händelser som pågår under längre tid än så gör större skada än nytta eftersom de 
ofta innebär resursförflyttningar som ger negativa konsekvenser i de lokalpolisområden som måste bistå med resurser. Riksrevisionen bedömer därför att 
bekämpning av grov brottslighet inte bör ske genom långvariga särskilda händelser. 
Granskningen visar att Polismyndigheten inte kan redogöra för vare sig det totala 
antalet särskilda händelser eller antalet särskilda händelser med inriktning mot 
grov brottslighet, eller den totala merkostnaden för dessa. Därutöver saknas det 
information i Polismyndighetens administrativa system om hur länge de särskilda 
händelserna pågick, hur många årsarbetskrafter som involverades och från vilka 
delar av myndigheten resurser skickades. Vidare är det inte möjligt att avgöra vilka 
polisiära eller utredningsmässiga åtgärder som genomfördes inom ramen för den 
särskilda händelsen. Riksrevisionens bedömning är att det i dagsläget inte är 
möjligt att mäta om särskilda händelser riktade mot grov brottslighet ger effekt.  
Riksrevisionens genomgång och sammanställning av särskilda händelser visar att 
grov brottslighet var det tredje vanligaste skälet till att fatta beslut om särskild 
händelse under perioden 2015–2021. För över hälften av dessa händelser 
(53,5 procent) är de eventuella merkostnaderna inte möjliga att spåra. För övriga 
händelser uppgår merkostnaderna till 116 miljoner. Den bristande spårbarheten 
beror enligt Polismyndigheten bland annat på att polisregionerna inte alltid bokför 
merkostnader för särskilda händelser, och på brister i Polismyndighetens system, 
vilket försvårar möjligheten att säkerställa en god hushållning med statens medel.  

Polismyndigheten har tagit fram en handbok och riktlinjer som underlättar 
genomförandet av särskilda händelser, men det saknas tydliga kriterier för beslut 
om att inleda en särskild händelse. Granskningen visar att det är viktigt att 
Polismyndigheten gör väl avvägda bedömningar, både inför ett eventuellt beslut om 
en särskild händelse och under tiden händelsen pågår, för att säkerställa att 
resurserna används på ett effektivt sätt. Närmare en tredjedel av 
lokalpolisområdescheferna i Riksrevisionens enkätundersökning anser att särskilda 
händelser riktade mot grov brottslighet till största delen kunde ha hanterats av 
linjeverksamheten i stället, med hjälp av tydligare ledning och styrning.  
De lokalpolisområden som får bistå med resurser drabbas hårt av långvarig 
resursförflyttning i samband med särskilda händelser riktade mot grov brottslighet. 
Brottsförebyggande aktiviteter ställs in och samverkan med externa aktörer 
prioriteras ned, vilket medför att det blir svårare att upptäcka och förhindra 
nyrekrytering av unga till grov kriminalitet. Det blir svårare för polisen att hantera 
den grova brottsligheten lokalt och att vara synlig i lokalsamhället, vilket kan leda till 
ökad otrygghet för medborgarna. Även ökade ärendebalanser drabbar medborgarna 
negativt då de får vänta längre på att få sina polisanmälningar omhändertagna.  
Slutligen visar granskningen att Polismyndigheten sällan följer upp eller utvärderar 
arbetet inom ramen för särskilda händelser. Det saknas ett system för 
kunskapsspridning, och i den mån ny kunskap sprids sker det främst muntligen 
och på den enskilda medarbetarens initiativ. Riksrevisionen bedömer att 
uppföljning, utvärdering och kunskapsspridning är av stor vikt för att tillvarata 
kunskaper och erfarenheter och för att öka förutsättningarna för att implementera 
goda exempel i den ordinarie linjeverksamheten. 
Rekommendationer  
Med utgångspunkt i granskningens resultat lämnar Riksrevisionen följande 
rekommendationer till Polismyndigheten:  
•  Utveckla kriterier som underlag inför beslut om en situation ska hanteras 
inom ramen för en regional respektive nationell särskild händelse. 
•  Ta fram en nationell lägesbild att utgå från inför beslut om resursförflyttningar. 
Lägesbilden bör uppdateras regelbundet och delas vid behov. 
•  Utveckla dokumentationen av särskilda händelser så att det är möjligt att 
kontinuerligt följa antal, omfattning, kostnader, resursmobilitet samt 
aktuella polisiära och utredningsmässiga åtgärder.  

•  Följ upp och utvärdera särskilda händelser. Underlagen bör dokumenteras 
och ge information om eventuella framgångsfaktorer eller risker med 
särskilda händelser som kan utveckla arbetet framåt.  
•  Säkerställ att kunskaper och erfarenheter om särskilda händelser sprids på 
ett systematiserat sätt till alla berörda delar av organisationen. 

1  Inledning 
1.1  Motiv till granskning 
Grov brottslighet är ett högaktuellt problem i Sverige som sprider sig alltmer 
utanför storstäderna.1 Det visar sig bland annat genom att Sverige både ligger i topp 
när det gäller dödligt skjutvapenvåld i Europa och är det enda landet som har en 
ökande trend av skjutningar.2 En följd av det ökade skjutvapenvåldet är att allt fler 
utomstående drabbas.3 För att bekämpa den grova brottsligheten kan 
Polismyndigheten besluta om särskilda händelser, vilket innebär att verksamheten 
leds i särskild ordning och möjliggör snabb mobilisering av resurser och 
kompetens.4 Den senaste nationella särskilda händelsen riktad mot grov 
brottslighet är nationell särskild händelse (NSH) Rimfrost, som pågick från 
december 2019 till juni 2020.5 Sedan dess har ett flertal särskilda händelser riktade 
mot grov brottslighet genomförts på regional nivå. 
Regeringen tillförde Polismyndigheten sammanlagt 9,8 miljarder kronor under 
perioden 2015–2021, vilket motsvarar en ökning av anslaget med närmare 
50 procent. Under samma period prioriterade regeringen arbetet med att bekämpa 
grov brottslighet, till exempel genom att besluta om ett flertal straffskärpningar och 
uppdrag.6 Riksdagen har framfört att det brottsförebyggande och 
trygghetsskapande arbetet har hög prioritet, och att Polismyndighetens beslut om 
att initiera NSH Rimfrost var mycket angeläget.7 
Det finns dock flera indikationer på brister i Polismyndighetens arbete med 
särskilda händelser riktade mot grov brottslighet, både när det gäller huruvida 
händelserna har haft effekt och om effekten ens är möjlig att bedöma.8 9 Särskilda 
händelser är kostsamma i form av personalresurser och övriga kostnader, och får 
 
1   TT, “Polisen: Inga tecken på minskning av skjutvapenvåldet”. 
2   Brottsförebyggande rådet, Dödligt skjutvapenvåld i Sverige och andra europeiska länder – 
En jämförande studie av nivåer, trender och våldsmetoder, 2021, s 7–11. 
3   Halldén, “Kriminolog: Därför skadas allt oftare utomstående vid gängskjutningar”. 
4   Ivarsson Westerberg, Reform i uniform, 2020, s. 164, 170. 
5   Polismyndigheten, Årsredovisning för 2020, 2021, s. 75.  
6   Riksrevisionen, Rätt insats på rätt plats – polisens arbete i utsatta områden, RiR 2020:20, s. 34–35. 
7   Bet. 2019/20:JuU25, s. 92. 
8   Rikspolisstyrelsen, Inspektion av Operation Alfred och Selma vid Polismyndigheten i Skåne, 2013. 
9   Malmö universitet, Effektutvärdering av Sluta skjut – en strategi för att minska det grova våldet, 
2021. 

konsekvenser för resurssättningen i linjeverksamheten.10 11 Dessa brister och 
konsekvenser gör det angeläget för Riksrevisionen att granska om särskilda 
händelser är en effektiv ledningsform för att bekämpa grov brottslighet.  
1.2  Övergripande revisionsfråga 
Den övergripande revisionsfrågan är om Polismyndighetens särskilda händelser är 
en effektiv ledningsform för att bekämpa grov brottslighet. 
Granskningen omfattar tre delfrågor: 
1.  Har särskilda händelser riktade mot grov brottslighet gett effekt? 
2.  Genomför Polismyndigheten de särskilda händelserna på ett effektivt sätt? 
3.  Gör Polismyndigheten tillräckligt för att säkerställa att kunskap och 
erfarenheter från tidigare särskilda händelser tillvaratas? 
Granskningen avser i huvudsak Polismyndigheten. Vi har dock även granskat 
regeringens styrning utifrån dess eventuella dialog med och uppföljning av 
Polismyndigheten avseende arbetet med särskilda händelser.  
Granskningen omfattar samtliga regionala och nationella särskilda händelser samt 
särskilda händelser på Nationella operativa avdelningen (Noa) som inleddes under 
perioden 1 januari 2015–31 december 2021. Granskningens huvudsakliga 
inriktning avser särskilda händelser riktade mot grov brottslighet vilket innebär att 
merparten av informationsinhämtningen och analysen avser sådana händelser. 
Vi har utgått från Polismyndighetens definition av grov brottslighet som ingår i 
myndighetens IT-stöd för registrering av i förväg kända särskilda händelser 
(PUM-A). Denna definition inkluderar exempelvis skjutningar, sprängningar, 
människorov och grova bedrägerier.12 
1.3  Avgränsningar 
Granskningen avser Polismyndighetens särskilda händelser, inte särskilda 
satsningar eller andra former av kraftsamlingar mot specifika problem som inte 
 
10   Polismyndigheten, Granskning av linjeverksamhetens påverkan vid genomförande av i förväg 
känd särskild händelse, s.4. 
11   Delin och Jakobson, ”Polischefen varnar: Rimfrost kan kastrera lokala polisen”. 
12   Definitionen Grov brottslighet – annat utanför GOB-uppdraget i PUM-A inkluderar 
underkategorierna Grov organiserad brottslighet, Grov systemhotande brottslighet och Övrig grov 
brottslighet. Vi har valt att inte inkludera definitionen Grov brottslighet – GOB-uppdraget som 
också finns i PUM-A eftersom den avser det myndighetsgemensamma arbetet mot grov 
organiserad brottslighet och omfattar flera myndigheter utöver Polismyndigheten. 

utgår från den särskilda ledningsform som särskilda händelser har. I vissa fall kan 
tillfälliga resursförflyttningar ske inom ramen för särskilda händelser. Vår 
granskning inkluderar ett fall av tillfällig resursförflyttning riktad mot grov 
brottslighet som övergick i en regional särskild händelse under granskningens 
gång. Granskningen omfattar inte särskilda händelser som i sin helhet är belagda 
med sekretess.13  
Efter att ha analyserat intervjuer och underlag från Justitiedepartementet kan vi 
konstatera att regeringen formellt inte styrde Polismyndighetens arbete med 
särskilda händelser under granskningsperioden 2015–2021, genom till exempel 
återrapporteringskrav i regleringsbreven eller andra uppdrag. Rapporten innehåller 
i övrigt inga iakttagelser avseende regeringens styrning. 
1.4  Bedömningsgrunder 
Bedömningsgrunder är de kriterier som Riksrevisionen tillämpar för att värdera 
sina iakttagelser. Nedan redogör vi för vår övergripande bedömningsgrund och för 
de bedömningsgrunder vi har granskat de tre delfrågorna utifrån. 
Övergripande bedömningsgrund 
Polismyndigheten ska bedriva verksamheten rättssäkert och enhetligt vid 
ingripanden mot störningar av allmän ordning och säkerhet, och vid utredning och 
beivrande av brott. Detsamma gäller när Polismyndigheten förebygger brottslig 
verksamhet och fullgör andra uppgifter som myndigheten har.14 
Till Polismyndighetens uppgifter hör bland annat att förebygga, förhindra och 
upptäcka brottslig verksamhet och andra störningar av den allmänna ordningen 
eller säkerheten. Vidare ska myndigheten övervaka den allmänna ordningen och 
säkerheten och ingripa när störningar har inträffat.15  
 
13   Vi har valt att inte inkludera särskilda händelser som i sin helhet är belagda med sekretess 
eftersom möjligheten att redogöra för dessa innehållsmässigt är begränsad i en öppen 
granskningsrapport. Att inkludera dem hade även begränsat möjligheten att undersöka och 
beskriva vilken uppfattning samverkande aktörer och Polismyndighetens operativa personal 
har om särskilda händelser (se bilaga 1). 
14   2 § förordningen (2014:1102) med instruktion för Polismyndigheten. Motsvarande krav 
framgår numera av 2 § förordningen (2022:1718) med instruktion för Polismyndigheten som 
ersatt den tidigare instruktionen från och med den 1 januari 2023. 
15   2 § polislagen (1984:387). 

Delfråga 1: Har särskilda händelser riktade mot grov brottslighet gett 
effekt?  
Riksdagen har framfört att uppföljningen av polisens resultat måste förbättras i 
syfte att öka effektiviteten och uppnå en större likvärdighet över landet när det 
gäller arbetssätt, brottsutredningars kvalitet och utredningsresultat. För detta krävs 
enligt riksdagen att Polismyndigheten har tydliga och mätbara mål för 
verksamheten. Målen behöver följas upp såväl internt inom myndigheten som av 
en extern aktör.16 Med anledning av riksdagens tillkännagivande om tydliga och 
mätbara mål har regeringen vidtagit en rad åtgärder.17 
Vår bedömning av om särskilda händelser riktade mot grov brottslighet har gett 
effekt baseras på att 
•  Polismyndigheten och samverkande aktörer kan redogöra för hur och i 
vilken utsträckning särskilda händelser har bidragit till att bekämpa grov 
brottslighet 
•  Polismyndighetens strategi för att utforma särskilda händelser är utformad 
på ett sådant sätt att det är möjligt att bedöma insatsens effekt, till exempel 
genom olika mått i syfte att kunna bedöma om genomförda aktiviteter har 
bidragit till att uppnå de övergripande målen.  
Delfråga 2: Genomför Polismyndigheten de särskilda händelserna på ett 
effektivt sätt? 
Enligt myndighetsförordningen (2007:515) ska myndighetens ledning bland annat 
se till att verksamheten bedrivs effektivt och redovisas på ett tillförlitligt och 
rättvisande sätt. Förordningen ställer även krav på att myndigheterna hushållar väl 
med statens medel.18  
Av polislagen framgår att Polismyndigheten och Säkerhetspolisen ska samarbeta 
med andra myndigheter och organisationer vilkas verksamhet berör 
polisverksamheten. Polismyndigheten ska även fortlöpande samarbeta med 
myndigheterna inom socialtjänsten och snarast underrätta dessa om förhållanden 
som bör föranleda någon åtgärd av dem. Därutöver framgår att andra myndigheter 
ska ge polisen stöd i dess arbete.19 
 
16   Bet. 2017/18:JuU1, s. 86. 
17   Se regeringsbeslut Ju2016/08896/LP(delvis), Ju2014/07900/PO(delvis), Ju2015/05405/PO 
m.fl. och regeringsbeslut Ju2017/09598/LP(delvis), Ju2007/01154/Å, Ju2016/07818/PO m.fl. 
18   3 § myndighetsförordningen (2007:515). 
19   6 § polislagen (1984:387). 

Vår bedömning av om Polismyndigheten genomför de särskilda händelserna på ett 
effektivt sätt baseras på att 
•  Polismyndigheten har tydliga kriterier för att initiera särskilda händelser 
•  Polismyndighetens strategi för att utforma särskilda händelser är ett stöd i 
arbetet och inkluderar en plan för avslut av den särskilda händelsen 
•  Polismyndigheten kan redogöra för hur de har styrt och prioriterat sina 
resurser inom ramen för särskilda händelser så att de ger mest nytta i syfte 
att bekämpa grov brottslighet 
•  Polismyndigheten har beaktat hur den ordinarie verksamheten påverkas av 
att skicka resurser till särskilda händelser  
•  Polismyndigheten har involverat berörda aktörer i förberedelsen och 
genomförandet av de särskilda händelserna, till exempel genom att lämna 
nödvändig information. 
Delfråga 3: Gör Polismyndigheten tillräckligt för att säkerställa att 
kunskap och erfarenheter från tidigare särskilda händelser tillvaratas? 
Enligt regeringen är ett kunskapsbaserat arbetssätt, genomarbetade lokala 
problembilder och uppföljningsbara aktiviteter centrala för ett framgångsrikt 
brottsförebyggande och brottsbekämpande arbete. Polismyndigheten bör därför 
utveckla metoder för att följa upp och utvärdera effekterna av de åtgärder som 
vidtas.20 
Vår bedömning av om Polismyndigheten gör tillräckligt för att säkerställa att 
erfarenheter från tidigare särskilda händelser tillvaratas baseras på att 
•  Polismyndigheten har följt upp och genomfört utvärderingar av de åtgärder 
som vidtas inom ramen för de särskilda händelserna 
•  Polismyndigheten har inhämtat berörda aktörers perspektiv och upplevelser i 
arbetet med utvärderingar, till exempel från olika samverkanspartners och 
allmänhet 
•  Polismyndigheten har ett system för att sprida kunskap på alla nivåer i 
organisationen och har använt detta för att sprida kunskap 
•  Polismyndigheten har tagit med sig goda exempel utifrån resultat från 
tidigare genomförda särskilda händelser och implementerat dem i 
linjeverksamheten. 
 
20   Bet. 2019/20:JuU1 s. 55. 

1.5  Metod och genomförande 
Granskningen har genomförts av en projektgrupp bestående av Linda Jönsson 
(projektledare), Linnéa Olander och Alexander Rohdin. Joakim Hveem och Fredrik 
Bonander har bidragit med underlag till den slutliga rapporten. En referensperson 
har lämnat synpunkter på granskningsupplägg och på ett utkast till 
granskningsrapport: Anders Nilsson, professor i kriminologi vid Stockholms 
universitet. Företrädare för Polismyndigheten och Justitiedepartementet har fått 
tillfälle att faktagranska och i övrigt lämna synpunkter på ett utkast till 
granskningsrapport. 
För att besvara den övergripande revisionsfrågan med underliggande delfrågor har 
vi använt en kombination av statistikbearbetning, intervjuer, fallstudie, 
enkätundersökning, dokumentstudier och observationer. Nedan redogörs kort för 
dessa metoder. 
1.5.1  Statistikbearbetning 
Mot bakgrund av att Polismyndigheten inte själv har någon sammanställning av 
antalet särskilda händelser, varken generellt eller med inriktning mot grov 
brottslighet, genomförde vi inledningsvis en kartläggning av antalet särskilda 
händelser på nationell och regional nivå, samt särskilda händelser på Noa. 
Kartläggningen genomfördes med hjälp av statistikbearbetning av myndighetens 
ärendehanteringssystem (Pär) och IT-stöd för dokumentation av planlagd 
verksamhet (PUM-A) (se utförlig beskrivning av metoden i bilaga 1). För att 
beskriva antalet särskilda händelser som avser grov brottslighet har vi utgått från 
Polismyndighetens motsvarande definition i PUM-A. Statistikbearbetningen har 
sedan använts som utgångspunkt för att inhämta underlag om merkostnaden för 
särskilda händelser riktade mot grov brottslighet under perioden 2015–2021.  
1.5.2  Intervjuer 
För att få en övergripande bild av hur Polismyndigheten genomför och följer upp 
arbetet med särskilda händelser riktade mot grov brottslighet, på nationell och 
regional nivå, intervjuade vi två erfarna kommenderingschefer i varje polisregion 
och två vid Noa. Kommenderingscheferna valdes ut genom ett strategiskt urval där 
våra regionala kontaktpersoner i granskningen fick utse två kommenderingschefer 
i varje polisregion med erfarenhet av att leda särskilda händelser riktade mot grov 
brottslighet. På nationell nivå intervjuade vi de kommenderingschefer som lett de 
två nationella särskilda händelserna riktade mot grov brottslighet som genomfördes 
under undersökningsperioden. Vi intervjuade även handläggare vid dåvarande 

Utvecklingscentrum (UC) Bergslagen21, handläggare vid ekonomiavdelningen och 
operativa enheten vid Noa. Därutöver intervjuade vi företrädare för 
Justitiedepartementet angående regeringens styrning och uppföljning av särskilda 
händelser.  
1.5.3  Fallstudie 
I syfte att få fördjupad kunskap om hur lokalpolisområdet och det lokala 
lägesbildsarbetet påverkas i samband med särskilda händelser genomförde vi en 
fallstudie i fyra lokalpolisområden under perioden augusti–oktober 2022. 
Fallstudien innebar att besöka områdena samt intervjua lokalpolisområdeschefer, 
områdespoliser, poliser från ingripandeverksamheten (IGV) och utredare. 
Fallstudien genomfördes i Botkyrka, Storgöteborg Nordost, Kristianstad och 
Örebro. Dessa lokalpolisområden valdes mot bakgrund av att de har erfarenhet 
både av att besluta om särskilda händelser samt av att skicka och ta emot resurser 
till särskilda händelser riktade mot grov brottslighet.  
För att undersöka samverkande aktörers uppfattning om Polismyndighetens 
särskilda händelser riktade mot grov brottslighet genomförde vi även intervjuer 
med kommunala säkerhetssamordnare och brottsförebyggande 
samordnare/trygghetssamordnare i Botkyrka, Göteborg, Kristianstad och Örebro. 
Beroende på de särskilda händelsernas inriktning och omfattning kan antalet och 
typ av samverkande aktörer variera stort. Vi valde att intervjua representanter för 
kommunen eftersom de i stort sett alltid berörs på något sätt av Polismyndighetens 
särskilda händelser riktade mot grov brottslighet. 
1.5.4  Enkätundersökning 
Med utgångspunkt i de iakttagelser som framkommit i fallstudierna, och i syfte att 
skapa en heltäckande bild av om och hur Polismyndigheten beaktar hur den 
ordinarie verksamheten påverkas av att skicka och ta emot resurser till särskilda 
händelser, har vi genomfört en enkätundersökning till samtliga 
95 lokalpolisområden. Enkäten ställdes till lokalpolisområdeschefen i respektive 
lokalpolisområde. Enkätsvaren samlades in under oktober 2022. Svarsfrekvensen 
uppgick till 76 procent. 
 
21   Sedan 1 januari 2023 ligger UC Bergslagen organisatoriskt under enheten för utveckling av 
brottsbekämpning vid Noa. Källa: Polismyndigheten, Faktagranskning av Riksrevisionens 
rapport 2023-02-01. 

1.5.5  Dokumentstudier 
Vi har begärt in och analyserat relevanta underlag från Polismyndigheten som 
ligger till grund för beslut om och uppföljning av särskilda händelser, till exempel 
initieringsbeslut, styrdokument och utvärderingar. 
1.5.6  Observationer 
Vi har deltagit som observatörer i det operativa genomförandet av två särskilda 
händelser: en på nationell nivå och en på regional nivå. Vi har även intervjuat 
kommenderingschefen för ytterligare en regional särskild händelse som enbart var 
av administrativ karaktär. Därutöver har vi deltagit som observatörer i ett möte med 
regionalt driftcenter i en polisregion (se beskrivning i avsnitt 5.3). 
1.6  Disposition 
Kapitel 2 är ett bakgrundskapitel som bland annat beskriver vad som kännetecknar 
en särskild händelse och andra former av resursförflyttningar. I kapitel 3–5 
presenteras de iakttagelser vi har gjort utifrån de delfrågor och bedömningsgrunder 
som framgår av kapitel 1. I kapitel 6 framgår de slutsatser som Riksrevisionen har 
dragit inom ramen för granskningen och de rekommendationer som lämnas till 
Polismyndigheten. 

2  Särskilda händelser och andra former av 
resursförflyttningar 
I detta kapitel beskriver vi vad en särskild händelse och vad tillfälliga 
resursförflyttningar är. Därutöver ingår en beskrivning av regeringens intentioner 
med omorganisationen av Polismyndigheten gällande resursutnyttjande, samt 
exempel på tidigare utvärderingar av särskilda händelser.  
2.1  Vad är en särskild händelse? 
Om en händelse är eller förväntas bli så omfattande, allvarlig eller komplex att 
Polismyndigheten måste planera, organisera eller leda sin verksamhet i särskild 
ordning får en polisregion eller Noa besluta om särskild händelse och utse en 
kommenderingschef.22 23 Det kan handla om att det behövs förstärkning av resurser 
eller specialistkompetens. Polismyndigheten kan även besluta om särskilda 
händelser i syfte att avlasta den ordinarie polisverksamheten.24  
Beroende på händelsens omfattning och behov av ledning kan Polismyndigheten 
besluta om särskilda händelser på tre nivåer; nationell nivå, regional nivå eller 
särskild händelse vid Noa. En nationell särskild händelse omfattar fler än en 
polisregion eller är av sådan karaktär att den nationella nivån har bäst 
förutsättningar att leda Polismyndighetens arbete vid den särskilda händelsen.25 En 
händelse som omfattar en polisregion utgör en regional särskild händelse och en 
händelse som avser Noa hanteras som en särskild händelse inom avdelningen. 
Vid en nationell särskild händelse eller en särskild händelse vid Noa utses en 
nationell kommenderingschef, och vid en regional särskild händelse utses en 
regional kommenderingschef att leda arbetet.26 En nationell eller regional 
kommenderingschef får fatta alla beslut som föranleds av eller kan komma att 
påverka den särskilda händelsen. Rätten omfattar dock inte beslut som enligt 
 
22   5 kap. 36 § Arbetsordning för Polismyndigheten, PM 2020:26. 
23   Aktuell arbetsordning gäller sedan den 1 juni 2022 (PM 2022:11). Arbetsordningen 
reviderades vid ett flertal tillfällen under granskningsperioden 2015–2021 (PM 2015:39, PM 
2016:01, PM 2017:43, PM 2018:21, PM 2019:23 och PM 2020:26). I rapporten utgår vi från 
den skrivning som finns i PM 2020:26 som är den senaste arbetsordningen under 
granskningsperioden. Bestämmelserna om när en särskild händelse får beslutas och vem 
som beslutar om en sådan har utvecklats över tid men är i allt väsentligt desamma sedan 2017.  
24   Polisen, ”Särskild händelse – polisens arbete”, hämtad 2022-09-22. 
25   Polismyndigheten, Polismyndighetens riktlinjer för ledning vid särskilda händelser, 2019, s. 4. 
26   Polischef i beredskap vid polisregion eller inom Noa får under de förutsättningar som anges i 
62 § vad gäller kravet på skyndsamhet också besluta om särskild händelse och utse en 
kommenderingschef. 

författning ska fattas av rikspolischefen eller chefen för Noa. Rätten att fatta beslut 
begränsas även i de fall beslut enligt arbetsordningen ska fattas av rikspolischefen, 
chefen för Noa eller, chefen för avdelningen för särskilda utredningar, om inte 
annat framgår av beslutet om den särskilda händelsen.27 Kommenderingschefen 
ansvarar för de målkonflikter och motstående intressen mellan verksamhetens 
olika delar som kan uppstå vid en särskild händelse, vilket innebär att balansera de 
olika intressena och besluta om prioriteringar mellan dem.28  
Vid en regional särskild händelse kan polisregionen begära stöd och förstärkning 
från Noa eller från andra polisregioner. I båda fallen är det Noa som beslutar om en 
begäran ska beviljas eller inte.29 Den särskilda händelsen kan vara hastigt 
uppkommen eller i förväg känd.30  
Exempel på situationer där Polismyndigheten beslutar om särskilda händelser kan 
vara hastigt uppkomna händelser såsom naturkatastrofer, terrordåd och stora 
olyckor. I förväg kända händelser kan handla om till exempel större 
demonstrationer, högriskfotbollsmatcher och statsbesök.31 Genomförda särskilda 
händelser riktade mot grov brottslighet har till exempel handlat om att 
punktmarkera kriminella nätverk i syfte att bryta våldskurvan, minska 
vapeninnehavet och att eliminera den öppna narkotikahandeln. Andra händelser 
har haft fokus på att tillföra resurser för att säkra mordutredningar i direkt 
anslutning till det inträffade och att öka polisnärvaron i specifika områden.32 
En särskild händelse organiseras och leds som en polisoperation eller en 
polisinsats.33 34 Vid beslut om en särskild händelse kan en stab organiseras till stöd 
för kommenderingschefens ledning av polisoperationen eller polisinsatsen. 
Stabens storlek och de funktioner som ingår anpassas utifrån ledningsbehovet (se 
bilaga 2 för information om hur staben organiseras). 
 
27   5 kap. 37 § Arbetsordning för Polismyndigheten. Se även Polismyndigheten, 
Polismyndighetens riktlinjer för ledning vid särskilda händelser, 2019, s. 6. 
28   Polismyndigheten, Polismyndighetens riktlinjer för ledning vid särskilda händelser, 2019, s. 6. 
29   Polisen, ”Särskild händelse – polisens arbete”, hämtad 2022-09-22. 
30   Polismyndigheten, Polismyndighetens riktlinjer för ledning vid särskilda händelser, 2019, s 4, 13. 
31   Polisen, ”Särskild händelse – polisens arbete”, hämtad 2022-09-22. 
32   SVT nyheter, ”Operation Lynx riktar sig mot kriminella nätverk”; SVT nyheter, ”Så ska 
polisen bryta våldskurvan”; Sveriges radio, ”Efter skjutningarna – polisen inleder särskild 
händelse”; Sveriges radio, ”Polisens drag efter dödsskjutningarna: Startar särskild händelse”; 
SVT nyheter, ”Polisen: ”Första timmarna är viktiga i mordutredningar”. 
33   En polisoperation är en sammanfattande benämning på flera polisinsatser eller andra 
åtgärder som tillsammans syftar till att nå bestämda målsättningar. 
34   Polismyndigheten, Polismyndighetens riktlinjer för ledning vid särskilda händelser, 2019, s. 5. 

2.2  Tillfälliga resursförflyttningar 
Vid sidan av särskilda händelser kan Polismyndigheten enligt arbetsordningen 
även fatta beslut om tillfälliga resursförflyttningar på nationell och regional nivå. 
Dessa kan ske både inom och utom ramen för särskilda händelser. Chefen för Noa, 
eller den som han eller hon utser får besluta om tillfälliga resursförflyttningar 
inom Polismyndighetens operativa verksamhet, med undantag för personal vid 
avdelningen för särskilda utredningar. Ett sådant beslut ska beredas i den 
nationella operativa ledningsgruppen. I brådskande fall får beslut fattas utan sådan 
beredning.35  
Ett exempel på en tillfällig resursförflyttning är den så kallade nationella 
förstärkningsorganisationen (NFO). NFO är en resurs för polisen som använder 
enhetliga arbetsmetoder vid stora och krävande kommenderingar, oavsett var i 
landet en insats görs. NFO tillämpar arbetsmetoden särskild polistaktik (SPT) som 
används vid arbete med folksamlingar där risken för våldsamheter är särskilt hög 
och därmed förutsätter en särskild arbetsmetod. Särskild polistaktik består av flera 
olika funktioner såsom uniformerat mobilt insatskoncept, civila gripandeenheter, 
transportenheter, dialogpoliser, supporterpoliser, rytteri, hundenheter och 
nationella operativa chefer.36 
Tillfälliga resursförflyttningar som enbart rör två polisregioner får beslutas i 
samverkan mellan de två polisregionerna. I sådana fall ska vakthavande befäl vid 
Noa informeras.37 Om det råder oenighet mellan polisregionerna beslutar chefen 
för Noa.38  
2.3  Omorganisationen och ett effektivt resursutnyttjande 
Ett av regeringens mål med ombildningen av Polismyndigheten till en 
sammanhållen myndighet var ett mer effektivt resursutnyttjande och en större 
flexibilitet. Omorganisationen skulle göra det möjligt för den högsta ledningen i 
Polismyndigheten att styra direkt i enskilda ärenden i och med att det finns en 
tydlig befälslinje uppifrån och ner. Detta var inte möjligt före 2015 när 
Rikspolisstyrelsen enbart var en administrativ chefsmyndighet utan operativa 
befogenheter gentemot de självständiga polismyndigheterna.39  
 
35   5 kap. 38 § Arbetsordning för Polismyndigheten, PM 2020:26. 
36   Polisen, ”Nationella förstärkningsorganisationen – polisens arbete”, hämtad 2022-09-20. 
37   5 kap. 39 § Arbetsordning för Polismyndigheten, PM 2020:26. 
38   5 kap. 39 § Arbetsordning för Polismyndigheten, PM 2020:26. Se även Polismyndigheten, 
Polismyndighetens riktlinjer för ledning vid särskilda händelser, 2019, s. 6. 
39   Ivarsson Westerberg, Reform i uniform, 2020. s. 164, 170.  

Regeringens intention med ombildningen var att polisregionerna skulle vara 
bärkraftiga, vilket innebär att de skulle ha ett tillräckligt verksamhetsunderlag för 
att i ökad utsträckning bedriva polisverksamhet som kräver särskild utrustning, 
specialistkompetens eller dygnet runtbemanning. Bärkraftiga polisregioner skulle 
göra det möjligt att i högre utsträckning flytta ut verksamhet från den nationella 
nivån till polisregionerna, där också ett nationellt ansvar för en fråga kan och bör 
läggas ut. Detta skulle också ge bättre möjligheter att med kort varsel omfördela 
resurser och därmed utnyttja den samlade resursen på ett mer effektivt sätt.40  
Ett viktigt syfte med ombildningen av Polismyndigheten var att säkerställa en lokal 
polisiär närvaro i brottsutsatta områden såväl i större städer som i glesbygd.41 
Riksrevisionens granskning av polisens arbete i utsatta områden visar att lokalt 
förankrade arbetsmetoder i samverkan med berörda aktörer ger kunskap om vilka 
problem som finns i ett område och möjlighet att bygga kontakter med de boende. 
Därutöver finns en rad vedertagna arbetsmetoder som underlättar polisens arbete 
med att bekämpa grov brottslighet.42 
I Statskontorets rapport om ombildningen till en sammanhållen polismyndighet 
konstateras att möjligheterna till att utnyttja resurserna mer flexibelt har blivit 
bättre till följd av omorganisationen, framför allt på regional och nationell nivå. 
Omorganisationen har dock inte lika tydligt påverkat möjligheterna att utnyttja 
resurserna flexibelt på lokal nivå. Enligt Statskontorets utvärdering från 2018 fanns 
det ingen verksamhetsstatistik för att följa upp resursmobilitet inom 
Polismyndigheten, till exempel inom eller mellan polisregioner, och därför var det 
inte möjligt att bekräfta denna bild med kvantitativa uppgifter.43  
2.4  Utvärderingar av särskilda händelser riktade mot 
grov brottslighet 
Brottsförebyggande rådet (Brå) har utvärderat två av Polismyndighetens särskilda 
händelser, operationerna Alfred och Selma, som tillsammans pågick i cirka två år. 
Bakgrunden till dessa händelser var flera grova våldsbrott som inträffade i Malmö 
under 2011–2012, och en bakomliggande problembild med kopplingar till 
organiserad brottslighet.44 Brås utvärdering från 2014 visar bland annat att beslutet 
om att initiera en särskild händelse underlättade resursförförflyttningar inom 
 
40   Dir. 2012:129, s. 2–5. 
41   Dir. 2012:129, s. 3. 
42   Riksrevisionen, Rätt insats på rätt plats – polisens arbete i utsatta områden, 2020:20, s 21–23. 
43   Statskontoret, Ombildningen till en sammanhållen polismyndighet, 2018, s. 35. 
44   Rikspolisstyrelsen, Inspektion av Operation Alfred och Selma vid Polismyndigheten i Skåne, 2013, s. 3. 

Polismyndigheten. I stället för att arbeta mot linjeverksamhetens45 alla 
verksamhetsmål kunde polisarbetet fokuseras på ett givet uppdrag. Dock minskar 
motivationen över tid hos den personal som deltar i händelsen, och de uppgifter 
som på grund av den särskilda händelsen hade prioriterats ned gör sig alltmer 
påminda.46  
Brås utvärdering visar också att polisens arbete med att bekämpa grov organiserad 
brottslighet förutsätter en styrningsform som är bättre anpassad för långa och 
omfattande insatser än särskilda händelser. Det bör finnas en flexibilitet som 
möjliggör både att koncentrera resurser under lång tid och samtidigt ta hänsyn till 
linjeverksamhetens behov. Om insatsen innebär ett delat ledarskap är det viktigt att 
tillsätta ett strategiskt råd som planerar hur insatsen ska bedrivas. En löpande 
omprövning av mål och inriktningar bör göras i takt med att ny kunskap genereras 
för att kunna revidera och uppdatera problembilder. Kontinuerliga uppföljningar 
med såväl kvalitativa som kvantitativa data under insatsens gång är viktigt.47 
Polismyndigheten drar liknande slutsatser i sin egen utvärdering av operationerna 
Alfred och Selma. Myndigheten framhåller bland annat att särskilda händelser bör 
användas för insatser som är mer begränsade i tid än det aktuella fallet. En plan för 
avslut av den särskilda händelsen och arbetet med uppföljning och utvärdering bör 
påbörjas tidigt för att säkra insatsens kvalitet. Även Polismyndigheten konstaterar, 
trots att myndigheten bedömdes ha uppnått delmålen och förvaltat resurserna väl, 
att det hade funnits utrymme för att ”göra rätt från början”, det vill säga att arbeta 
fokuserat mot den problembild som sedan eskalerade och ”tvingade fram” de 
särskilda händelserna.48  
Polismyndighetens utvärdering av den nationella särskilda händelsen NSH 
Rimfrost visar att polisen inte lyckades nå det huvudsakliga målet att minska 
antalet skjutningar och sprängningar på nationell nivå. Myndigheten anser dock att 
målet nåddes i polisregionerna Syd och Mitt dit resursförstärkningen 
koncentrerades. Utvärderingen visar även att det inledningsvis saknades ett 
gemensamt bedömande och en planerad samordning av den särskilda händelsen. 
 
45   Planlagd linjeverksamhet avser all operativ polisverksamhet som är planlagd men som kan 
avbrytas av ingripandeverksamhet, insats eller särskild händelse. Källa: Polismyndigheten, 
beslutsprotokoll 2018-11-14, dnr A043.255/2018. 
46   Brottsförebyggande rådet, Operationerna Alfred och Selma. Myndighetssamverkan mot 
organiserad brottslighet i Malmö 2012–2014. 2014, s. 27–29, 31. 
47   Brottsförebyggande rådet, Operationerna Alfred och Selma. Myndighetssamverkan mot 
organiserad brottslighet i Malmö 2012–2014, 2014, s. 8, 65–66. 
48   Rikspolisstyrelsen, Inspektion av Operation Alfred och Selma vid Polismyndigheten i Skåne, 2013, 
s. 3–4. 

De övergripande målformuleringarna var lätta att förstå men svåra att heltäckande 
arbeta med och följa upp.49  
Därutöver visar tidigare utvärderingar att det saknas administrativt stöd för att 
samla information kopplad till genomförda åtgärder. Det innebär att det svårt att 
avgöra om det var den särskilda händelsen i sig som bidrog till utfallet, snarare än 
den ordinarie polisverksamheten eller andra aktörer. Andra exempel på brister är 
styrningsproblem med parallella ledarskap och bristande samsyn mellan olika 
arbetsgrupper.50 
 
49   Polismyndigheten, Uppföljning av NSH Rimfrost – Sammanställning av erfarenheter, lärdomar 
och identifierade problem, 2021. 
50   Brottsförebyggande rådet, Operationerna Alfred och Selma. Myndighetssamverkan mot 
organiserad brottslighet i Malmö 2012–2014, 2014, s. 41 ff., Malmö universitet, Effektutvärdering 
av Sluta skjut – en strategi för att minska det grova våldet, 2021, s. 28, och Rikspolisstyrelsen, 
Inspektion av Operation Alfred och Selma vid Polismyndigheten i Skåne, 2013, s. 10. 

3  Det saknas underlag för att mäta om 
särskilda händelser har gett effekt 
I det här kapitlet besvarar vi delfrågan: Har särskilda händelser riktade mot grov 
brottslighet gett effekt?  
Vår bedömning av om särskilda händelser riktade mot grov brottslighet har gett 
effekt baseras på att 
•  Polismyndigheten och samverkande aktörer kan redogöra för hur och i vilken 
utsträckning särskilda händelser har bidragit till ett bekämpa grov brottslighet 
•  Polismyndighetens strategi för att utforma särskilda händelser är utformad på 
ett sådant sätt att det är möjligt att bedöma insatsens effekt, till exempel genom 
olika mått i syfte att kunna bedöma om genomförda aktiviteter har bidragit till 
att uppnå de övergripande målen. 
Riksrevisionens sammantagna bedömning är att det saknas underlag för att mäta 
om särskilda händelser riktade mot grov brottslighet har gett effekt. 
Granskningen visar att varken Polismyndigheten eller de tillfrågade kommunerna 
kan redogöra för hur eller i vilken utsträckning särskilda händelser har bidragit till 
att bekämpa grov brottslighet. Polismyndigheten har ingen total sammanställning 
av antalet särskilda händelser eller särskilda händelser med inriktning mot grov 
brottslighet. Därutöver saknas information och dokumentation om åtgärder som är 
kopplade till de särskilda händelserna, till exempel uppgifter om under hur lång tid 
en särskild händelse pågick, hur många resurstimmar den omfattade eller från 
vilken eller vilka delar av myndigheten som resurser skickades. Särskilda händelser 
kopplas ofta till övergripande målsättningar som sällan följs upp. 
Granskningen visar även att majoriteten av respondenterna upplever att särskilda 
händelser riktade mot grov brottslighet har störst effekt under kort tid. Ju längre tid 
de särskilda händelserna pågår, desto större uppges konsekvenserna bli i och med 
att händelserna är resurskrävande och kan leda till att det bildas parallella 
ledningssystem. 
3.1  Det finns brister i Polismyndighetens registrering 
och dokumentation av särskilda händelser 
Granskningen visar att det finns skillnader inom Polismyndigheten både avseende 
vilka system som används för att registrera särskilda händelser och vilka händelser 

som registreras. Polismyndigheten har ingen total sammanställning av särskilda 
händelser och den dokumentation som finns är begränsad. Riksrevisionen kan 
konstatera att registrering och dokumentation av relevanta underlag avseende 
särskilda händelser är en förutsättning för att skapa en bild av hur polisen arbetar 
med särskilda händelser och hur utvecklingen sett ut över tid.  
Information om särskilda händelser ska enligt Polismyndighetens riktlinjer 
dokumenteras och diarieföras.51 Enligt Polismyndighetens handbok för särskilda 
händelser är det viktigt att säkerställa att den dokumentation som den särskilda 
händelsen har genererat diarieförs vid avslut av händelsen. Kommenderingschefen 
är ytterst ansvarig för detta och stabschefen ska se till att det genomförs.52 Enligt 7 § 
Rikspolisstyrelsens föreskrifter och allmänna råd om användning av IT-stödet 
Polisens underrättelsemodell – Applikationer (PUM-A) ska samtliga i förväg 
planerade särskilda händelser registreras i systemet.53  
Inledningsvis i granskningen uppgav Noa att det inte fanns någon digital 
sammanställning av särskilda händelser på regional nivå. Att skapa en sådan skulle 
förutsätta en tidkrävande manuell hantering av fysiska akter. Nationella särskilda 
händelser och särskilda händelser på Noa dokumenterades enligt företrädarna 
digitalt i ett lokalt mappsystem.54 I samband med att vi undersökte 
förutsättningarna för att begära ut kostnaden för särskilda händelser visade det sig 
dock att både regionala, nationella och särskilda händelser på Noa registreras dels i 
Polismyndighetens allmänna diarium (Pär), dels i myndighetens IT-stöd för 
dokumentation av planlagd verksamhet (PUM-A). I det senare systemet registreras 
främst i förväg planerade särskilda händelser.55 
Majoriteten av kommenderingscheferna uppger att särskilda händelser registreras 
digitalt. Granskningen visar dock att det finns skillnader i vilket system som 
används för registrering, där vissa polisregioner använder programmet OneNote, 
som inte är sökbart. Handläggare vid ekonomiavdelningen uppger att särskilda 
händelser även registreras i Polismyndighetens bemanningssystem COPS. Det 
finns dock ingen märkning av ärendena vilket gör att det inte går att göra en 
 
51   Polismyndigheten, Polismyndighetens riktlinjer för ledning vid särskilda händelser, 2019, s. 15. 
52   Polismyndigheten, Polismyndighetens handbok för ledning vid särskilda händelser, 2020, s. 112. 
53   Rikspolisstyrelsens föreskrifter och allmänna råd om användning av IT-stödet Polisens 
underrättelsemodell – Applikationer (PUM-A) (RPSFS 2012:20, FAP 193-1). Enligt 7 § PUM-
A ska dokumentationen innehålla uppgifter om vilka åtgärder som ska utföras, hur de ska 
genomföras och följas upp samt om den planlagda verksamheten ska utvärderas. Utöver 
detta ska alla beslut samt planerade, målrelaterade och förbrukade resurstimmar 
dokumenteras. Beslut ska signeras av behörig beslutsfattare.  
54   Intervju med företrädare för Polismyndigheten, 2022-04-08. 
55   Tjänsteanteckning 2022-05-24. 

sökning på särskilda händelser.56 Vidare finns det skillnader i vilka händelser 
polisregionerna registrerar som särskilda händelser. Det är till exempel i huvudsak 
bara två polisregioner som registrerar händelsen Säkerhetskontroll i domstol som en 
särskild händelse.57  
Utifrån Polismyndighetens system är det i dagsläget inte möjligt att få fram 
tillförlitliga uppgifter över hur lång tid en särskild händelse pågick, hur många 
resurstimmar den omfattade eller från vilken eller vilka delar av myndigheten som 
resurser skickades. Det faktum att Polismyndigheten inte kan redovisa antalet 
resurstimmar innebär att det inte går att avgöra hur många årsarbetskrafter som 
deltog i de särskilda händelserna, och därmed inte arbetade på sin ordinarie 
arbetsplats. Handläggare vid ekonomiavdelningen uppger att Polismyndighetens 
tidredovisningssystem inte är pålitligt då personalen inte alltid fyller i rätt tidkoder 
för vad de arbetar med.58  
Underlag om särskilda händelser finns inte heller samlade i samma system, vilket 
gör det svårt att få en överblick över det totala antalet särskilda händelser. I ett av 
systemen saknas det tydlig kategorisering av för vilket syfte den särskilda händelsen 
genomfördes. Båda systemen innehåller, utöver renodlade särskilda händelser, 
även olika administrativa åtgärder som är kopplade till dessa, till exempel beslut om 
förlängning. Det gör det svårt att avgöra hur många unika särskilda händelser som 
faktiskt har genomförts. För att skapa en total sammanställning av de särskilda 
händelser som finns registrerade i Polismyndighetens system har vi genomfört en 
statistikbearbetning (se avsnitt 4.3).59 
Därutöver är det inte möjligt att isolera de polisiära eller utredningsmässiga 
åtgärder som genomförts inom ramen för särskilda händelser riktade mot grov 
brottslighet från de åtgärder som genomförs av ordinarie linjeverksamhet.60 
Granskningen visar även att det inte är möjligt att spåra den totala merkostnaden 
för särskilda händelser (se avsnitt 4.5). 
3.2  Särskilda händelser kopplas till övergripande 
målsättningar som sällan följs upp 
Granskningen visar att det finns riktlinjer i Polismyndighetens handbok för 
särskilda händelser om att ta fram målsättningar och framgångsfaktorer vid 
 
56   Mejl från handläggare vid Polismyndighetens ekonomiavdelning, 2022-06-16. 
57   Tjänsteanteckning 2022-05-31. 
58   Intervju med företrädare för Polismyndigheten, 2022-04-08. 
59   Riksrevisionens sammanställning av särskilda händelser registrerade i Pär och PUM-A. 
60   Intervjuer med kommenderingschefer maj–september 2022. 

utformningen av särskilda händelser. Riksrevisionen kan konstatera att det är 
positivt att det finns framtagna riktlinjer för detta men att det är viktigt att 
Polismyndigheten tillämpar dem i praktiken. 
Enligt Polismyndighetens handbok för särskilda händelser ska polisoperationen 
eller polisinsatsen som den särskilda händelsen omfattar inkludera bestämda 
målsättningar. En utgångspunkt för design och planering av särskilda händelser är 
så kallade planeringskomponenter. Dessa ska ge en spårbarhet under såväl 
planering som genomförande så att alla uppgifter leder mot uppsatta 
målsättningar.61 Målsättningarna ska enligt handboken kopplas till identifierade 
framgångsfaktorer. Framgångsfaktorerna kan även ses som delmålsättningar som 
utgör en brygga mellan genomförda åtgärder och övergripande mål inom ramen 
för den särskilda händelsen.62 Ett exempel på en framgångsfaktor kan vara att 
kraftigt minska tillgången på vapen.63 
Flera kommenderingschefer uppger att de uppsatta målen inom ramen för 
särskilda händelser ofta är på en övergripande nivå och att de kan vara svåra att 
följa upp. Exempel på målsättningar kan vara ”uppnå lagföring”, ”rädda liv” eller 
”öka tryggheten”. Huruvida lagföring har uppnåtts är dock något som i de flesta fall 
inte är känt förrän när den särskilda händelsen har avslutats. En 
kommenderingschef uppger att det målet generellt ändå inte följs upp i efterhand, 
vilket innebär att det inte går att veta om målsättningen uppnåddes.64 
Framgångsfaktorer identifieras med hjälp av handboken för särskilda händelser. En 
viktig utgångspunkt är att polisoperationen eller polisinsatsen inte kan drivas 
vidare förrän framgångsfaktorerna är på en godkänd nivå. En kommenderingschef 
uppger att Polismyndigheten ofta identifierar framgångsfaktorer, men brister i att 
säkerställa att dessa blir uppfyllda. Det är viktigt att genomföra en återkommande 
operationsvärdering i den särskilda händelsen för att bedöma om insatsen går i rätt 
riktning för att uppnå önskat slutläge. I det ideala läget används 
framgångsfaktorerna för att mäta när det är läge att avsluta den särskilda 
händelsen. Ett skäl till att detta inte alltid görs uppges vara att analysfunktionen i 
den särskilda händelsens stab i vissa fall saknar tillräcklig kompetens.65  
De framgångsfaktorer som användes i samband med NSH Rimfrost avsåg bland 
annat antal frihetsberövade, antal beslag av narkotika, vapen, sprängmedel och 
 
61   Polismyndigheten, Polismyndighetens handbok för ledning vid särskilda händelser, 2020, s. 27 ff. 
62   Polismyndigheten, Polismyndighetens handbok för ledning vid särskilda händelser, 2020, s. 30. 
63   Tjänsteanteckning 2022-11-01. 
64   Intervjuer med kommenderingschefer maj–september 2022, Tjänsteanteckning 2022-11-01. 
65   Tjänsteanteckning 2022-11-01. 

kontanter.66 Vi kan konstatera att den sortens mått huvudsakligen avser mått på 
polisiär aktivitet snarare än effektivitet, eftersom det inte är möjligt att bedöma 
resultaten mot jämförelsetal. Som framgår av avsnitt 3.1 är det inte möjligt att 
isolera åtgärder som genomförts inom ramen för särskilda händelser riktade mot 
grov brottslighet från den ordinarie linjeverksamheten, eftersom det inte finns 
någon särskild märkning av sådana ärenden i Polismyndighetens system.67  
Majoriteten av kommenderingscheferna uppger att det är svårt att mäta effekten av 
särskilda händelser riktade mot grov brottslighet på både kort och lång sikt. Det 
beror bland annat på att det inte är möjligt att bryta ut den särskilda händelsen från 
ordinarie linjeverksamhet och att det är svårt att veta vad som egentligen gav effekt 
av vad. Därutöver finns det många olika faktorer som påverkar 
samhällsutvecklingen och som inte bara rör polisens arbete.68 För att kunna mäta 
effekten av en särskild händelse uppger en kommenderingschef att det behöver 
finnas kvantitativa målsättningar, vilket är svårt att ta fram då de allvarliga problem 
som rör grov brottslighet snarare handlar om mer kvalitativa effekter såsom en 
ökad känsla av trygghet, ett bättre samhälle och en minskad rekrytering till 
kriminella gäng.69  
3.3  Särskilda händelser riktade mot grov brottslighet 
uppges ha störst effekt under kort tid 
Granskningen visar att majoriteten av kommenderingscheferna, företrädarna för 
Polismyndigheten i vår fallstudie samt i enkätundersökningen anser att deras 
upplevelse är att särskilda händelser har störst effekt under kort tid, vilket innebär 
under några timmar upp till ungefär en vecka. De första 48 timmarna uppges ofta 
vara avgörande för utredningen när polisen behöver prioritera jakten på 
gärningsmannen, säkra bevisning och skapa en robust förundersökning.70  
Majoriteten av kommenderingscheferna uppger att särskilda händelser i grunden 
är en effektiv ledningsform, som även kan ge en stark avkylning i händelser som 
rör grov brottslighet. En ökad polisiär resurs försvårar ofta vedergällningar och ökar 
förutsättningarna för att nå framgång tidigt i utredningsskedet. Särskilda händelser 
 
66   Polismyndigheten, Uppföljning av NSH Rimfrost – Sammanställning av erfarenheter, lärdomar 
och identifierade problem, 2021. 
67   Intervju med företrädare för Polismyndigheten, 2022-04-08. 
68   Intervjuer med kommenderingschefer maj–september 2022. 
69   Intervjuer med kommenderingschefer maj–september 2022. 
70   Intervjuer med kommenderingschefer maj–september 2022, Riksrevisionens fallstudie 
augusti–oktober 2022 och Riksrevisionens enkätundersökning oktober 2022. 

kan även verka trygghetsskapande mot allmänheten då de sänder en signal om att 
polisen är handlingskraftig.71 
Särskilda händelser som pågår under längre tid uppges inte vara effektiva, eftersom 
de är för resurskrävande och riskerar att leda till parallella ledningssystem mellan 
kommenderingschef och ordinarie linjechef. Det kan leda till att ingen känner 
ägarskap över frågan och ge upphov till målkonflikter. Det finns även en risk för att 
särskilda händelser passiviserar linjeverksamheten som kan sitta och vänta på ett 
beslut om särskild händelse när något har hänt i stället för att agera direkt. Ju längre 
tid den särskilda händelsen pågår desto större blir nackdelarna (se avsnitt 4.8).72 
En annan risk med särskilda händelser är att kommenderingschefen kan disponera 
resursen fritt och ta in resurser på övertid, vilket innebär stora kostnader för 
myndigheten. Genom att se till att nyttja den befintliga resursen i ett 
lokalpolisområde så mycket som möjligt kan kostnader för resor, traktamente och 
hotell undvikas. En kommenderingschef uppger dock att det kortsiktigt kostar mer 
att besluta om en särskild händelse, men att det på sikt kan bli dyrare att inte göra 
det, i och med att förutsättningarna för att utreda brottet blir sämre.73 
3.3.1  Kommunerna har svårt att avgöra om polisens särskilda 
händelser är effektiva 
Representanterna för kommunerna i vår fallstudie uppger att det är svårt att avgöra 
om polisens särskilda händelser är effektiva för att bekämpa grov brottslighet. De 
uppger dock att det finns en tydlighet i att polisen kraftsamlar och organiserar sig i 
stab när det inträffar större händelser. Kommunerna får en naturlig ingång genom 
att det tilldelas en samverkansfunktion som strukturerat samverkar med 
kommunen och andra aktörer, vilket ger bättre förutsättningar att fatta beslut. 
Tyngden i begreppet särskild händelse kan hjälpa kommunen att prioritera det som 
inträffat och motivera en resursförstärkning.74 
Den kraftsamling av resurser som särskilda händelser ofta innebär uppges vara 
trygghetsskapande och ha stor betydelse för stadsdelsområdena. På kort sikt skapar 
det en tillit till samhället och högre samarbetsförmåga för de aktörer som finns i 
området. På längre sikt behöver polisen och kommunen samverka inför att polisen 
 
71   Intervjuer med kommenderingschefer maj–september 2022, Riksrevisionens fallstudie 
augusti–oktober 2022 och Riksrevisionens enkätundersökning oktober 2022. 
72   Intervjuer med kommenderingschefer maj–september 2022, Riksrevisionens fallstudie 
augusti–oktober 2022 och Riksrevisionens enkätundersökning oktober 2022. 
73   Intervjuer med kommenderingschefer maj–september 2022. 
74   Riksrevisionens fallstudie augusti–oktober 2022. 

avslutar sin särskilda händelse eftersom kommunen då kan behöva prioritera 
trygghetsskapande insatser.75  
Fallstudien visar även att det, utifrån det kommunala perspektivet, finns vissa 
nackdelar med polisens särskilda händelser riktade mot grov brottslighet. En 
nackdel kan vara att polisens brottsförebyggande arbete nedprioriteras vilket skapar 
möjligheter till ytterligare grov brottslighet och nyrekrytering till kriminella 
nätverk. När polisen inte kan arbeta förebyggande mot till exempel de öppna 
drogscenerna får det även effekter för kommunens arbete. En respondent uppger 
att polisen generellt skulle kunna ta mer hjälp av kommun, civilsamhälle och 
näringsliv och att de skulle kunna bidra, inte minst i det brottsförebyggande arbetet 
genom ökad synlighet.76  
En annan nackdel är risken för att två parallella samverkansspår uppstår i samband 
med en särskild händelse. Därmed är det viktigt att kommunen har kontakt både 
med samverkansfunktionen i staben för en särskild händelse och med andra 
funktioner hos polisen som kommunen normalt sett arbetar med. Vid långvariga 
särskilda händelser finns det en risk för att de ordinarie kontaktvägarna släpps lite 
och att det vanliga arbetet inte blir lika fokuserat. Över tid kan det leda till att det 
uppstår ett glapp mellan de två samverkansspåren.77  
 
75   Riksrevisionens fallstudie augusti–oktober 2022. 
76   Riksrevisionens fallstudie augusti–oktober 2022. 
77   Riksrevisionens fallstudie augusti–oktober 2022. 

4  Polismyndigheten genomför inte 
särskilda händelser på ett effektivt sätt  
I det här kapitlet besvarar vi delfrågan: Genomför Polismyndigheten de särskilda 
händelserna på ett effektivt sätt?  
Vår bedömning av om Polismyndigheten genomför de särskilda händelserna på ett 
effektivt sätt baseras på att 
•  Polismyndigheten har tydliga kriterier för att initiera särskilda händelser 
•  Polismyndighetens strategi för att utforma särskilda händelser är ett stöd i 
arbetet och inkluderar en plan för avslut av den särskilda händelsen 
•  Polismyndigheten kan redogöra för hur de har styrt och prioriterat sina resurser 
inom ramen för särskilda händelser så att de ger mest nytta i syfte att bekämpa 
grov brottslighet 
•  Polismyndigheten har beaktat hur den ordinarie verksamheten påverkas av att 
skicka resurser till särskilda händelser 
•  Polismyndigheten har involverat berörda aktörer i förberedelsen och 
genomförandet av de särskilda händelserna, till exempel genom att lämna 
nödvändig information. 
Riksrevisionens sammantagna bedömning är att Polismyndigheten inte genomför 
de särskilda händelserna på ett effektivt sätt.  
Granskningen visar att det inte finns några tydliga kriterier för att initiera särskilda 
händelser och att beslutet därmed bygger på en subjektiv bedömning. 
Polismyndigheten kan inte heller redogöra för hur de styrt och prioriterat sina 
resurser inom ramen för särskilda händelser. Vidare visar Riksrevisionens 
sammanställning att grov brottslighet var det tredje vanligaste skälet till att besluta 
om särskild händelse under perioden 2015–2021. Den totala merkostnaden för 
dessa händelser är dock inte möjlig att spåra. 
Vidare har Polismyndigheten inte beaktat hur den ordinarie linjeverksamheten 
påverkas av att skicka resurser till särskilda händelser, vilket har lett till ett 
ineffektivt resursutnyttjande och en sårbarhet i lokalpolisområdena som ökar ju 
längre tid de särskilda händelserna pågår. 
Polismyndighetens strategi för att genomföra särskilda händelser inkluderar 
riktlinjer och en handbok som uppges vara ett stöd i arbetet, men det saknas en 
plan för avslut av särskilda händelser vilket är särskilt viktigt när det gäller grov 

brottslighet. Granskningen visar även att polisen i låg grad involverar kommunerna 
i förberedelsen av de särskilda händelserna. 
4.1  Det finns inga tydliga kriterier för att besluta om 
särskilda händelser 
Granskningen visar att det saknas tydliga kriterier för att besluta om särskilda 
händelser, till exempel i form av en checklista med olika uppställda krav som ska 
vara uppfyllda. Riksrevisionen kan konstatera att frånvaron av tydliga kriterier 
innebär att beslutet om att inleda en särskild händelse, oavsett inriktning, bygger 
på en subjektiv bedömning. Det kan innebära en risk för att beslut om särskilda 
händelser fattas för ofta och vid fel tillfällen. 
I Polismyndighetens arbetsordning framgår att en händelse som är eller förväntas 
bli så omfattande, allvarlig eller komplex att Polismyndigheten måste planera, 
organisera eller leda sin verksamhet i särskild ordning får hanteras som en särskild 
händelse.78 Majoriteten av kommenderingscheferna anser att det utöver denna 
definition inte finns några tydliga kriterier för att besluta om särskilda händelser 
oavsett vilken händelse som avses. Flera respondenter framhåller att behörig 
beslutsfattare bör besluta om en särskild händelse i det fall ärendet är så 
komplicerat att linjeverksamheten inte bedöms klara av det.79  
En nationell kommenderingschef uppger att ett ärende som kvalificerar sig för en 
nationell särskild händelse ska vara omfattande, utspela sig över flera polisregioner 
och inkludera ett resursbehov som inte redan är tillgodosett inom den ordinarie 
linjeverksamheten. Det ska även finnas ett samverkansbehov, ett särskilt starkt 
påkallat ledningsbehov och ärendet ska beröra flera intressenter såsom 
underrättelseenheten, operativa enheten eller internationella enheten. En regional 
kommenderingschef uppger att huruvida till exempel en skjutning bör hanteras 
som en särskild händelse bland annat kan avgöras av om den som är skjuten ingår 
i en röd konflikt80, om rätt kompetenser finns lokalt samt om polisen bedömer att 
skjutningen riskerar att leda till fler händelser som pågår under längre tid och 
kräver att arbetet leds i särskild ordning.81 
 
78   5 kap. 36 § Arbetsordning för Polismyndigheten, PM 2020:26. 
79   Intervjuer med kommenderingschefer maj–september 2022. 
80   För att kategorisera läget i kända gängkonflikter använder sig polisen av en färgskala, från 
grön till gul och röd. I en röd konflikt bedöms risken vara stor för nya våldsdåd. Källa: TT, 
”Gängkrigen som lyser rött – "Skört läge"”. 
81   Intervjuer med kommenderingschefer maj–september 2022. 

4.2  En stor del av de särskilda händelserna kunde ha 
hanterats av linjeverksamheten 
Närmare en tredjedel av lokalpolisområdescheferna i vår enkätundersökning anser 
att särskilda händelser riktade mot grov brottslighet till största delen kunde ha 
hanterats av linjeverksamheten i stället för genom en särskild händelse. Knappt 
60 procent svarar ja, men bara i viss omfattning, på samma påstående. Flera av 
kommenderingscheferna och respondenterna i vår fallstudie delar den 
uppfattningen.  
Att hantera grov brottslighet i linjeverksamheten uppges dock ställa höga krav på 
ledning och styrning, vilken enligt flera respondenter inte är tillräcklig i 
linjeverksamheten. Att besluta om en särskild händelse uppges därmed i vissa fall 
vara ett uttryck för att ledningssystemet i vissa delar av Polismyndigheten inte 
fungerar.82 Flera respondenter uppger att ledningen och styrningen fungerar bättre 
i en särskild händelse eftersom det då handlar om att hantera ett specifikt problem 
som får högsta prioritet. I den ordinarie linjeverksamheten är det ständigt flera 
olika problem som ska hanteras parallellt. Att dessutom få tillgång till den resurs 
som bedöms vara nödvändig underlättar styrningen. Att leda arbetet genom en 
särskild händelse innebär även en annan snabbhet jämfört med i den ordinarie 
linjeverksamheten, med bland annat kraftigt förkortade beslutsvägar. Den ordinarie 
linjeverksamheten är långsammare och bygger på att polisen arbetar mot 
långsiktiga effekter.83  
En kommenderingschef uppger att den bristande ledningen och styrningen i 
linjeverksamheten handlar om dels information och kommunikation, dels tillit. 
Särskilda händelser inkluderar regelbundna lägesuppdateringsmöten som ökar 
möjligheten att dela information och rikta styrsignaler. Motsvarande möten 
genomförs inte i den ordinarie linjeverksamheten. Ett problem för 
linjeverksamheten är att det inkommer ett stort antal styrsignaler som kräver en 
god simultankapacitet för polisen. Det förutsätter att det finns en tillit inom 
organisationen där beslut fattas på rätt nivå. Därmed är det viktigt att polisen 
delegerar beslut och litar på chefer på lägre nivåer i organisationen.84  
 
82   Riksrevisionens enkätundersökning oktober 2022. 
83   Intervjuer med kommenderingschefer maj–september 2022 och tjänsteanteckning 2023-01-18. 
84   Tjänsteanteckning 2023-01-18. 

Flera respondenter i granskningen uppger att särskilda händelser är ett lättare sätt 
att få till sig resurser snarare än att ta krafttag avseende ledning och styrning i 
linjeverksamheten.85 En lokalpolisområdeschef uppger: 
”Vi har provat särskild händelse så många gånger vid grov brottslighet utan 
speciella framgångar. Det kan vara bra initialt om det råder stor konkurrens. 
Men i det längre perspektivet är särskild händelse förödande för 
ledningssystemet. Jobba i stället med att stärka lokalpolisområdena och dess 
ledningsförmåga.”86 
Utöver en tydligare ledning och styrning uppger några lokalpolisområdeschefer att 
en förstärkt resurs i lokalpolisområdet är nödvändig för att hantera grov 
brottslighet lokalt.87 Riksrevisionen kan konstatera att användningen av särskilda 
händelser kan vara ett symtom på ett större problem inom Polismyndigheten 
rörande ledning och styrning. 
4.3  Grov brottslighet var det tredje vanligaste skälet till 
att besluta om särskild händelse 2015–2021 
Polismyndigheten kan inte redogöra för hur många särskilda händelser 
myndigheten har beslutat om, varken generellt eller specifikt riktade mot grov 
brottslighet. För att skapa en total sammanställning av de särskilda händelser som 
finns registrerade i Pär och PUM-A har vi genomfört en statistikbearbetning 
(se avsnitt 3.1 och bilaga 1). Nedanstående sammanställning visar de särskilda 
händelsernas inriktning och storleksordningen dem emellan. De exakta siffrorna 
bör tolkas med viss försiktighet då det finns kvalitetsbrister88 i Polismyndighetens 
register. 
 
85   Riksrevisionens enkätundersökning oktober 2022, Riksrevisionens fallstudie augusti–oktober 
2022 och intervjuer med kommenderingschefer maj–september 2022. 
86   Riksrevisionens enkätundersökning oktober 2022. 
87   Riksrevisionens enkätundersökning oktober 2022. 
88   Se bilaga 1 för närmare beskrivning av dessa brister.  

Diagram 1 Antal särskilda händelser registrerade i Pär och PUM-A, uppdelade efter 
inriktning, 2015–2021 
Offentliga tillställningar
Bevakningsuppdrag
Grov brottslighet –utanför GOB-uppdraget
Allmänna sammankomster
Våld
Sabotage och bombhot
Ordningsstörande händelser
Räddningstjänst
Övrigt
Krisberedskap
Gemensam verksamhet
Grov brottslighet –GOB-uppdraget
Övriga BrB-brott
Övriga specialstraffrättsliga brott
Trygghet
Mängd- och seriebrottslighet
Skadegörelse
Bedrägeri
Narkotika
Tillsynsarbete
Trafik
Livsstilskriminella
Tillgrepp
Övriga brott mot person
0 40 80 120 160 200 240 280 320
Källa: Riksrevisionens sammanställning av särskilda händelser registrerade i Pär och PUM-A 
2015–2021. 
Diagrammet ovan omfattar totalt 1 556 särskilda händelser som inleddes under 
perioden 2015–2021.89 Av dessa har 230 inriktningen Grov brottslighet – annat 
utanför GOB-uppdraget90, vilket innebär att grov brottslighet under den aktuella 
 
89   De särskilda händelserna har inletts på Noa, på nationell nivå eller regional nivå. Nationella 
särskilda händelser har i vissa fall även inneburit att det funnits regionala särskilda händelser 
varpå dessa i sådana fall utgör flera observationer i sammanställningen.  
90   GOB-uppdraget syftar på det myndighetsgemensamma regeringsuppdraget till tolv 
myndigheter att tillsammans arbeta mot organiserad brottslighet. 

tidsperioden var det tredje vanligaste skälet till att inleda en särskild händelse. 
Kategorin innefattar bland annat mord, mordförsök, människorov och 
sprängningar. Vi kan konstatera att även exempelvis kategorierna Våld och 
Narkotika skulle kunna omfatta händelser som rör grov brottslighet även om 
Polismyndigheten inte kategoriserat dem som det. 
Vår sammanställning visar också att antalet särskilda händelser mot grov 
brottslighet låg relativt konstant under tidsperioden, ungefär 30 per år, bortsett från 
2017 och 2019 då de uppgick till 41 respektive 47. Majoriteten av de särskilda 
händelserna har genomförts på regional nivå. De särskilda händelser som rör grov 
brottslighet är inte jämnt fördelade över landet. Flest särskilda händelser har 
genomförts i storstadsregionerna och den polisregion som har beslutat om flest 
särskilda händelser riktade mot grov brottslighet står för ungefär 40 procent.91 
Det kan inte uteslutas att coronapandemin bidrog till ett minskat antal särskilda 
händelser under 2020 och 2021. Utifrån vår sammanställning kan vi konstatera att 
de särskilda händelserna i stort minskade under dessa år. 
4.4  Särskilda händelser uppges pågå under längre tid och 
används i fler typer av situationer 
Som framgår av avsnitt 3.1. finns det inga tillförlitliga uppgifter avseende hur länge 
de särskilda händelserna har pågått. Vi har därför frågat kommenderingscheferna 
och lokalpolisområdescheferna om deras upplevelse av huruvida antalet särskilda 
händelser på nationell och regional nivå har ökat eller minskat i omfattning sedan 
2015.  
Flera kommenderingschefer uppger att framför allt de nationella särskilda 
händelserna pågår under allt längre tid. En kommenderingschef uppger att det är 
svårare att avsluta en särskild händelse i dagsläget jämfört med 2015, vilket kan 
bero på att det finns en oro över vad som ska hända efteråt. Det kan också handla 
om en önskan om att visa andra polisregioner och nationell nivå att polisregionen 
verkligen har ansträngt sig till det yttersta för att lösa det uppkomna problemet.92 
Även Polismyndighetens internrevision har sett tecken på att en del av de särskilda 
händelserna pågår under längre tid.93 
 
91   Riksrevisionens sammanställning av särskilda händelser registrerade i Pär och PUM-A. 
92   Intervjuer med kommenderingschefer maj–september 2022. 
93   Polismyndigheten, Granskning av linjeverksamhetens påverkan vid genomförande av i förväg 
känd särskild händelse, 2022, s. 4. 

Vidare uppger flera kommenderingschefer att Polismyndigheten beslutar om 
särskilda händelser i fler typer av situationer nu jämfört med för några år sedan. 
Tidigare beslutade myndigheten sällan om särskilda händelser vid brott som rör 
grov brottslighet, utan det handlade snarare om till exempel fall med en 
försvunnen person. NSH Corona och NSH Pass är exempel på nya typer av 
särskilda händelser som Polismyndigheten har beslutat om på senare år.94  
Ett skäl till att särskilda händelser används i fler typer av situationer uppges vara att 
myndigheten behöver en tydligare ledning och styrning. Det fungerar bra under 
tiden den särskilda händelsen pågår, men blir svårare när linjeverksamheten ska ta 
över. En kommenderingschef uppger att det faktum att passhanteringen och 
coronapandemin har utgjort särskilda händelser visar att Polismyndigheten inte 
klarar av att hantera avvikelser. Det handlar snarare om ett organisationsfel än 
allvarlighetsgraden i den särskilda händelsen.95 Riksrevisionen kan konstatera att 
det finns en risk för att användningen av särskilda händelser för olika typer av 
situationer eskalerar mot bakgrund av bristande ledning och styrning inom 
Polismyndigheten som respondenterna hänvisar till.  
4.5  Den totala merkostnaden för särskilda händelser 
riktade mot grov brottslighet går inte att spåra 
Granskningen visar att särskilda händelser, utöver grundlönen för berörd personal, 
även kan generera merkostnader beroende på den särskilda händelsens omfattning 
och utsträckning i tid. Merkostnader kan exempelvis utgöras av kostnader för resor, 
hotell, traktamente, övertidstillägg eller tidsförskjutningstillägg. Vi har begärt in 
underlag om merkostnader för alla särskilda händelser med inriktning mot grov 
brottslighet under perioden 2015–2021. Underlaget omfattar totalt 230 särskilda 
händelser, och vår sammanställning visar att det enbart finns merkostnader 
kopplade till totalt 77 händelser (33 procent) av dessa. Sammantaget uppgår 
merkostnaden till 115,6 miljoner kronor, varav 60,9 miljoner kronor utgörs av 
kostnaden för den nationella särskilda händelsen NSH Rimfrost.  
Majoriteten av polisregionerna och Noa uppger att det är mycket svårt att redogöra 
för merkostnader för särskilda händelser.96 För över hälften (53,5 procent) av de 
särskilda händelserna riktade mot grov brottslighet är det inte möjligt att spåra 
eventuella merkostnader. Skälen till det uppges vara att det inte går att spåra 
diarienummer från Polismyndighetens ärendehanteringssystem i 
 
94   Intervjuer med kommenderingschefer maj–september 2022. 
95   Intervjuer med kommenderingschefer maj–september 2022. 
96   Tjänsteanteckning 2022-11-15, 2022-11-09, 2022-11-04 och 2022-11-03. 

ekonomisystemet, att polisregionerna inte alltid bokför sådana merkostnader eller 
att de bokförs på olika sätt.97 Det kan också bero på att händelsen inte blev så 
allvarlig, omfattande eller komplex. Den särskilda händelsen avslutas då utan att ha 
orsakat merkostnader och ingen kod för uppföljning av merkostnader läggs upp. 
Det kan också vara så att den särskilda händelsen gått upp i en annan händelse. 
Handläggare vid ekonomiavdelningen uppger att de mot bakgrund av ovanstående 
förklaringar inte kan garantera att merkostnaderna är exakta och att de bör 
betraktas som ungefärliga.98 Eftersom Polismyndigheten inte kan redogöra för den 
fullständiga merkostnaden för särskilda händelser kan vi inte ge en fullständig bild 
av dessa i granskningen. 
Förmågan att redovisa merkostnader för särskilda händelser varierar mellan 
polisregionerna. En polisregion har inte kunnat redovisa några merkostnader alls. 
Den polisregion som har beslutat om flest särskilda händelser riktade mot grov 
brottslighet uppger att det inte går att spåra eventuella merkostnader i 71 procent 
av fallen99.100 Polismyndighetens internrevision har konstaterat att det finns ett 
behov av att löpande följa upp resursåtgången för särskilda händelser.101 
4.6  Tillfällig resursförflyttning har använts för att skicka 
resurser under längre tid 
Tillfälliga resursförflyttningar kan ske inom eller utom ramen för särskilda 
händelser.102 Vår granskning inkluderar ett fall av en tillfällig resursförflyttning 
som övergick till en regional särskild händelse under granskningens gång. Vi valde 
att inkludera denna resursförflyttning eftersom flertalet av respondenterna i 
granskningen uppgav att den har genererat negativa konsekvenser för 
verksamheten som kan likställas med en särskild händelse. Det är även första 
gången som Polismyndigheten använder denna metod under lång tid i syfte att 
bekämpa grov brottslighet.103 Riksrevisionen kan konstatera att den långvariga 
 
97   Riksrevisionens sammanställning av särskilda händelser oktober 2022. 
98   Polismyndigheten, faktagranskning av Riksrevisionens rapport 2023-02-01. 
99   Denna polisregion redovisade även merkostnader för andra särskilda händelser som inte 
ingår i vår sammanställning motsvarande cirka 2,5 mnkr. Dessa merkostnader har inte 
räknats med i totalen eftersom vi inte kan säkerställa att de avser särskilda händelser riktade 
mot grov brottslighet. 
100   Riksrevisionens sammanställning av särskilda händelser oktober 2022. 
101   Polismyndigheten, Granskning av linjeverksamhetens påverkan vid genomförande av i förväg 
känd särskild händelse, 2022, s. 3. 
102   En tillfällig resursförflyttning som sker utom ramen för en särskild händelse är inte kopplad 
till en kommenderingschef med en stab såsom i särskilda händelser. 
103   Intervju med handläggare vid Noa, 2022-11-07. 

resursförflyttningen har medfört samma typ av negativa konsekvenser som 
långvariga särskilda händelser i syfte att bekämpa grov brottslighet. I båda fallen är 
det viktigt att basera beslutet om begärd resurs på en väl avvägd bedömning.  
Noa beslutade om den tillfälliga resursförflyttningen den 14 december 2021. Syftet 
var att förstärka linjeverksamheten i polisregion Stockholm för att bryta den 
negativa utvecklingen avseende skjutvapenvåld och grov organiserad brottslighet i 
polisregionen.104 105 Det är den antalsmässigt största resursförflyttningen som har 
genomförts i syfte att bekämpa grov brottslighet, och resurser har skickats från hela 
landet.106 Beslutet baserades på en förstärkningsbegäran som skickats in av 
polisregion Stockholm. Förstärkningsbegäran omfattade initialt ett äskande om 
sammanlagt 238 individer, varav 175 skulle förstärka linjeverksamheten.107  
Noa beslutade att den tillfälliga resursförflyttningen skulle pågå under perioden 
17 januari–17 juni 2022.108 Beslutet har senare förlängts i flera omgångar t.o.m. 
18 juni 2023.109 Det finns en ytterligare förstärkningsbegäran om att beslutet 
därefter ska förlängas till och med den 3 september 2023, där Noa ännu inte har 
fattat beslut.110 Vid årsskiftet 2022/2023 hade närmare 38,8 miljoner kronor i 
merkostnader för den tillfälliga resursförflyttningen bokförts hos Noa. En del 
merkostnader kan även ha genererats och kostnadsförts på polisregionerna, till 
exempel kostnader för drivmedel samt övertidskostnader.111 I samband med det 
senaste beslutet om förlängning i september 2022 övergick den tillfälliga 
resursförflyttningen i en regional särskild händelse.112 Skälet till detta uppges vara 
att problemen med skjutvapenvåld eskalerade och förutsatte ett mer riktat arbete 
mot ett specifikt lokalpolisområde.113  
Flera kommenderingschefer uppger att den tillfälliga resursförflyttningen i 
praktiken var detsamma som en särskild händelse, men utan ansvarig 
kommenderingschef. Det faktum att resursförflyttningen inledningsvis inte var en 
 
104   Polismyndigheten, beslutsprotokoll 2021-12-14, dnr HD 5300-35/2021. 
105   Vår granskning avser inte tillfälliga resursförflyttningar utanför särskilda händelser, men 
eftersom denna resursförflyttning i hög grad uppges ha påverkat lokalpolisområdena och 
efter en tid övergick till en regional särskild händelse har vi ändå inkluderat den i 
granskningen. 
106   Intervju med handläggare vid Noa, 2022-11-07. 
107   Polismyndigheten, biträdesbegäran/förstärkning 2021-10-28, dnr HD 5300-35/2021.  
108   Polismyndigheten, beslutsprotokoll 2021-12-14, dnr HD 5300-35/2021. 
109   Polismyndigheten, beslutsprotokoll 2023-02-16, dnr A714.017/2022. 
110   Mejl från handläggare vid Noa, 2023-01-16. 
111   Mejl från handläggare vid Polismyndighetens ekonomiavdelning, 2022-11-02. 
112   Polismyndigheten, beslutsprotokoll 2022-10-05, dnr A560.908/2022. 
113   Intervju med handläggare vid Noa, 2022-11-07. 

särskild händelse utan en förstärkning av linjeverksamheten betyder enligt flera 
kommenderingschefer att Polismyndigheten har fördelat sina resurser på ett 
felaktigt sätt. Region Stockholm uppges inte ha lyckats attrahera och rekrytera 
medarbetare i enlighet med regionens fördelningsnyckel, vilket den pågående 
resursförflyttningen kompenserar för.114 
4.6.1  Bedömningen vid beslut om tillfällig resursförflyttning har 
främst utgått från förtroende 
Granskningen visar att Noa främst har utgått från förtroende vid beslut om 
tillfälliga resursförflyttningar, och inte ställt några krav på att den mottagande 
regionen ska kunna redovisa hur resurserna använts. Riksrevisionen konstaterar att 
det är anmärkningsvärt, och bedömer att underlagen som används inför 
bedömning om beslut behöver utvecklas.  
Varken Noa eller ledningen för region Stockholm har styrt på vilket sätt resurserna 
har använts utan överlåtit till linjeverksamheten att identifiera vad som utgör 
specifika framgångsfaktorer i de aktuella lokalpolisområdena.115 Fram till och med 
beslutet om förlängning har Noa utgått från polisregionernas förmåga att hjälpa 
till, vilket innebär att Noa har frågat polisregionerna om vilka resurser de har och 
hur många de kan avvara i samband med att en förstärkningsbegäran har kommit 
in. Därefter har det skett en förhandling mellan Noa och polisregionerna. 
Handläggare vid Noa uppger att man sällan har kört över polisregionernas egna 
bedömningar av sin förmåga att skicka personal.116 
Vidare uppger handläggare vid Noa att Noa har haft bristande förmåga att syna 
polisregionernas kort. Processen har byggt på förtroende om att ingen region 
hävdar ett behov som de inte har eller att de inte har resurser att avvara även om det 
hade varit möjligt. Noa har inte heller ställt några krav på att de polisregioner som 
har fått beslut om förstärkning av resurser från andra delar av landet ska redovisa 
några resultat om vad resurserna har använts till eller vilken nytta de har gjort för 
verksamheten. Skälet till detta uppges vara att det är svårt att redovisa sådana 
uppgifter.117 
Handläggare vid Noa uppger att det är polisregion Stockholms ansvar att ta fram en 
plan för avslut av den tillfälliga resursförflyttningen som numera utgör en särskild 
händelse, men att det inte finns något formellt krav på en polisregion som äskar 
 
114   Intervjuer med kommenderingschefer maj–september 2022. 
115   Intervju med handläggare vid Noa, 2022-06-20. 
116   Intervju med handläggare vid Noa, 2022-11-07. 
117   Intervju med handläggare vid Noa, 2022-11-07. 

resurser att presentera en sådan plan. Resursförstärkningen skulle dock kunna 
upphöra vilken dag som helst om läget i övriga landet förändras radikalt, och Noa 
behöver göra andra prioriteringar. En tillfällig resursförflyttning uppges inte ha en 
given början eller ett givet slut på samma sätt som en särskild händelse.118 
4.6.2  Arbetet med att utveckla bedömningsarbetet är i sin linda 
Inför beslutet om att den pågående resursförflyttningen skulle övergå i en särskild 
händelse har Noa börjat utveckla ett IT-system för att stärka sitt underlag inför 
bedömning. Än så länge omfattar systemet enbart statistik som rör 
utredningsverksamheten. I samband med att beslutet om förlängning skulle fattas 
visade det sig att region Stockholm hade betydligt lägre ärendebalanser än de andra 
polisregionerna. Noa avslog därför deras förstärkningsbegäran avseende 
mängdbrottsutredare.119  
Handläggare vid Noa uppger att det är viktigt att fortsätta arbetet med att hitta 
instrument för att bättre kunna granska och bedöma läget i polisregionerna. 
Samtidigt är det få saker inom polisen som är standardiserade vilket försvårar dessa 
möjligheter. I dagsläget finns inga bra verktyg för att jämföra belastningen för den 
uniformerade personalen i de olika polisregionerna, detta är ett utvecklingsområde. 
En annan lärdom är att det är viktigt att göra bedömningar löpande då läget snabbt 
kan förändras i polisregionerna. Besluten om resursförflyttning kan därför inte 
löpa under en längre period. Samtidigt behöver perioden för beslutet vara tillräcklig 
lång för att ge den mottagande regionen möjlighet att planera för sin verksamhet.120 
Noa har sedan december 2021 haft en bedömandegrupp som har deltagit i arbetet 
med att fatta beslut om resursförflyttningar. Bedömandegruppen permanentades i 
november 2022 och består av representanter från alla sju polisregioner samt Noa. 
Bedömandegruppen har regelbundna möten där resursläget i polisregionerna och 
eventuella kommande begäranden om resurser diskuteras.121  
4.6.3  Den tillfälliga resursförflyttningen uppges inte vara 
resurseffektiv 
Inom ramen för vår fallstudie har vi intervjuat flera respondenter som genom den 
tillfälliga resursförflyttningen har skickats till region Stockholm. Några poliser vid 
IGV/områdespolisverksamheten uppger att de har haft tillräckliga arbetsuppgifter 
 
118   Intervju med handläggare vid Noa, 2022-11-07. 
119   Intervju med handläggare vid Noa, 2022-11-07. 
120   Intervju med handläggare vid Noa, 2022-11-07. 
121   Intervju med handläggare vid Noa, 2022-11-07. 

och upplever att deras insats har gjort en positiv skillnad i det lokalpolisområde 
som de har förstärkt. Både i enkätundersökningen och i fallstudien framgår dock 
att det finns poliser inom både IGV/områdespolisverksamheten och utredningsverksamheten som uppger att deras erfarenhet är att resursförflyttningen till 
Stockholm inte har varit effektiv.  
Flera respondenter uppger att de inte har haft full sysselsättning under tiden de 
arbetat inom den särskilda händelsen och uppger att de hade behövts bättre i det 
egna lokalpolisområdet. Flera uppger att de har känt sig överflödiga i arbetet när de 
skickats till Stockholm och att polisregion Stockholm inte har varit träffsäker i sin 
begäran av kompetens. I vissa fall har fel kompetens begärts utifrån vad uppdraget 
har inneburit. I ett fall skickades kritiska resurser som arbetar med 
ingripandespaning till att arbeta med brottsförebyggande arbete. Det medförde att 
spaningsarbetet under tiden uteblev i det ordinarie lokalpolisområdet. Därutöver 
har ärendebalanserna konstaterats vara betydligt lägre i Stockholm jämfört med i 
det egna lokalpolisområdet, vilket har gjort att nyttan med kommenderingen har 
ifrågasatts.122 En lokalpolisområdeschef uppger: 
”De som lånas ut, upplever att det finns endast lite arbetsuppgifter, att det är 
mer att göra i eget område. Eftersom vi är få, endast minimistyrka, blir 
effekten att alla andra hemma får betydligt mer arbete.”123 
I fallstudien har det även framkommit att kommenderingen till Stockholm 
inledningsvis var frivillig, men att medarbetare över tid har varit tvungna att arbeta 
kvar eftersom de har ansetts ha blivit för involverade i arbetet. Detta har gällt även 
om det har inträffat allvarliga brott på hemmaplan och den kommenderade 
resursen ansett sig kunna ha gjort större nytta i det egna lokalpolisområdet i och 
med lokalkännedom etc.124  
Närmare 90 procent av lokalpolisområdescheferna uppger i vår enkätundersökning 
att de har skickat resurser till den tillfälliga resursförflyttningen. I likhet med 
långvariga särskilda händelser riktade mot grov brottslighet uppges 
resursförflyttningen generera negativa konsekvenser i lokalpolisområdena vad 
gäller till exempel ökade ärendebalanser, stort övertidsuttag och minskad förmåga 
att arbeta brottsförebyggande (se avsnitt 4.8). Flera respondenter uppger att 
Polismyndigheten borde se över vilka metoder polisen arbetar med i Stockholm 
 
122   Riksrevisionens fallstudie augusti–oktober 2022. 
123   Riksrevisionens enkätundersökning oktober 2022. 
124   Riksrevisionens fallstudie augusti–oktober 2022. 

innan myndigheten fattar beslut om tillfällig resursförflyttning.125 En 
lokalpolisområdeschef uppger att det hade varit möjligt att undvika den tillfälliga 
resursförflyttningen till region Stockholm genom att enbart förflytta resurser inom 
den egna regionen.126  
Granskningen visar även att en polisregion beslutade om en särskild händelse i 
samband med att Noa beslutade om den tillfälliga resursförflyttningen, för att 
tillgodose Noas beslut om begärd resurs.127 Mot bakgrund av att 
resursförflyttningen till Stockholm har pågått under lång tid och omfattar mycket 
resurser har den drabbat övriga landet hårt, och flera lokalpolisområdeschefer 
uppger att de själva har problem med skjutningar och annan grov brottslighet. 
Resursförflyttningen har även förlängts i flera omgångar och några respondenter 
uppger att det finns en rädsla för att den aldrig ska ta slut.128 
4.7  Handboken och riktlinjerna för särskilda händelser 
är ett stöd 
Polismyndigheten har tagit fram riktlinjer och en handbok för ledning vid särskilda 
händelser. Riktlinjerna syftar till att uppnå en rättssäker, effektiv och enhetlig 
hantering av särskilda händelser i hela hotskalan, från fred till krig.129 Handboken 
ska ge stöd för att inrikta och samordna polisverksamheten när verksamheten 
organiseras och leds i särskild ordning. Handboken ska även ge stöd när 
aktörsgemensamma åtgärder ska inriktas och samordnas.130 Utöver dessa underlag 
tillhandahåller Polismyndigheten även en utbildning för blivande 
kommenderingschefer.131  
Majoriteten av kommenderingscheferna uppger att handboken och riktlinjerna är 
ett bra stöd i arbetet med särskilda händelser. En kommenderingschef uppger att 
varje polismyndighet hade sin egen doktrin vad gällde genomförandet av särskilda 
händelser före omorganisationen, och att det finns stora vinster i att alla numera 
utgår från samma standard. Alla funktioner i kommenderingschefens stab vet vad 
de ska göra och kommenderingschefen kan ägna sig åt att stå för ett gott 
omdöme.132 En kommenderingschef uppger att handboken inte är skriven för en 
 
125   Riksrevisionens enkätundersökning oktober 2022. 
126   Riksrevisionens fallstudie augusti–oktober 2022. 
127   Intervju med polisintendent vid Polismyndigheten, 2022-10-28. 
128   Riksrevisionens enkätundersökning, oktober 2022, Riksrevisionens fallstudie augusti–
oktober 2022. 
129   Polismyndigheten, Polismyndighetens riktlinjer för ledning vid särskilda händelser, 2019, s. 4. 
130   Polismyndigheten, Polismyndighetens handbok för ledning vid särskilda händelser, 2020, s. 5. 
131   Intervjuer med kommenderingschefer maj–september 2022. 
132   Intervjuer med kommenderingschefer maj–september 2022. 

särskild händelse som hanterar utredningsfrågor, utan att den snarare utgår från 
det uniformerade polisarbetet.133 
Utöver utbildning, handbok och riktlinjer finns mentorskap att tillgå som stöd till 
blivande kommenderingschefer. Detta sker till exempel genom att den blivande 
kommenderingschefen får arbeta som biträdande kommenderingschef 
tillsammans med någon som är mer erfaren. Rollerna kan även vara ombytta, där 
den erfarna kommenderingschefen stödjer den ordinarie genom att vara 
biträdande kommenderingschef.134 
4.7.1  Det saknas vägledning för att avsluta särskilda händelser 
I Polismyndighetens handbok vid ledning av särskilda händelser framgår att 
planering för avslut av en pågående särskild händelse ska påbörjas tidigt. 
Polisoperationen eller polisinsatsen ska avslutas när den har uppnått de fastställda 
målen eller när det inte längre finns skäl att organisera och leda polisverksamheten 
i särskild ordning. Skäl för avslut kan även vara att polisoperationen eller 
polisinsatsen kräver för mycket resurser eller konkurrerar med annan viktigare 
polisverksamhet.135 
Avslut av den särskilda händelsen kan ske på tre sätt: 
•  Den särskilda händelsen avslutas utan att det föreligger några behov av 
fortsatt arbete utanför den särskilda händelsen. 
•  Den särskilda händelsen minskas i omfattning och verksamheten lämnas 
över till berörda enheter inom Polismyndigheten när dessa är redo att ta 
över. 
•  Den särskilda händelsen avslutas och verksamheten lämnas över till annan 
myndighet eller aktör som till exempel kommun, räddningstjänst eller hälso- 
och sjukvård.136 
Utöver ovanstående finns ingen mer utförlig vägledning för hur avslutningen av 
den särskilda händelsen ska gå till i praktiken. Majoriteten av 
kommenderingscheferna uppger att det inte finns någon rutin angående hur en 
sådan planering ska genomföras. Ett skäl till detta uppges vara att det i många fall 
 
133   Intervjuer med kommenderingschefer maj–september 2022.  
134   Intervjuer med kommenderingschefer maj–september 2022. 
135   Polismyndigheten, Polismyndighetens handbok för ledning vid särskilda händelser, 2020, s. 60, 88. 
136   Polismyndigheten, Polismyndighetens handbok för ledning vid särskilda händelser, 2020, s. 112. 

inte finns någonting att överlämna till linjeverksamheten, till exempel efter en 
avslutad fotbollsmatch.137 
Behovet av en plan för att avsluta den särskilda händelsen uppges dock ha blivit 
alltmer uppenbart när särskilda händelser används i situationer som inte är 
begränsade i tid och rum, till exempel grov brottslighet. I sådana fall kan en plan 
för avslut innebära en plan för att fasa ut den särskilda händelsen eller att i förtid 
släppa i väg resurser som inte längre behövs. Det kan även innebära en plan för att 
implementera nya arbetsmetoder eller ett beslut om att det efterföljande 
utredningsarbetet efter en särskild händelse ska tas om hand av en särskild 
beslutad utredningsorganisation. En särskild händelse kan bidra till att ”släcka en 
brand”, men om arbetet inte kan omhändertas av linjeverksamheten ger 
kraftsamlingen ingen effekt över tid. Två respondenter uppger att det skulle behöva 
förtydligas i handboken att det behöver finnas en plan för avslut av den särskilda 
händelsen som innefattar hur den lokala förmågan ska ta över verksamheten när 
den särskilda händelsen avslutats.138  
I vår enkätundersökning uppger 45 procent av lokalpolisområdescheferna att de 
inte har involverats i planen för avslut av särskilda händelser riktade mot grov 
brottslighet.139 Ett skäl till detta, som framkommer i vår fallstudie, kan vara att det i 
vissa lokalpolisområden finns en funktion som kallas operativ samordnare som 
kan vara mer involverad i detta arbete jämfört med lokalpolisområdeschefen.140 
4.8  Det lokala lägesbildsarbetet drabbas hårt av särskilda 
händelser 
Granskningen visar att arbetet med den lokala lägesbilden i lokalpolisområdena i 
hög grad blir lidande i samband med begäran om resurser till särskilda händelser 
riktade mot grov brottslighet. Närmare 40 procent av lokalpolisområdescheferna 
uppger att särskilda händelser på kort sikt genererar en omfattande negativ 
påverkan på det lokala lägesbildsarbetet, medan 50 procent uppger att de ger en 
omfattande negativ påverkan på lång sikt. Av fritextsvaren framgår att planerade 
aktiviteter inom det brottsförebyggande arbetet får ställas in medan 
trygghetsskapande arbete och samverkan med externa aktörer prioriteras ned.141 
Riksrevisionen bedömer att det är mycket viktigt att Polismyndigheten beaktar den 
 
137   Intervjuer med kommenderingschefer maj–september 2022. 
138   Intervjuer med kommenderingschefer maj–september 2022. 
139   Riksrevisionens enkätundersökning oktober 2022. 
140   Riksrevisionens fallstudie augusti–oktober 2022. 
141   Riksrevisionens enkätundersökning oktober 2022. 

negativa påverkan på linjeverksamheten som särskilda händelser ger upphov till vid 
beslut om särskilda händelser. 
En ytterligare konsekvens i det lokala lägesbildsarbetet som uppstår i samband med 
särskilda händelser är att polisen tappar kontinuiteten i det förebyggande arbetet 
mot unga i riskzon och medarbetare med personkännedom. Det försvårar 
möjligheten att upptäcka och förhindra nyrekrytering av unga till grov kriminalitet. 
Medarbetare tappar motivationen till att planera aktiviteter i sitt eget område 
eftersom de ofta ställs in till följd av särskilda händelser. Områdespolisverksamheten 
har till skillnad från ingripandeverksamheten ingen minimibemanning, vilket 
innebär att det är lättare att skicka den kompetensen vid särskilda händelser. Det 
gör det svårare för polisen att vara synlig i lokalsamhället.142  
Även utredningsverksamheten uppges drabbas hårt och ärendebalanserna växer 
när utredare skickas till särskilda händelser. Ofta är det erfarna medarbetare som 
begärs vilket ökar sårbarheten.143 Utredare kommenderas ofta under betydligt 
längre tid jämfört med uniformerad personal, det kan handla om allt från ett par 
veckor till flera månader. Inledningsvis kan kommenderingen vara frivillig men 
därefter utvecklas den till tvångskommendering. Ofta blir de ärenden som inte är 
akuta liggande till dess utredaren är tillbaka.144  
Flera lokalpolisområdeschefer lyfter att de redan från början har en ansträngd 
resurs som knappt täcker grunduppdraget, vilket innebär att den kvarvarande 
resursen efter kommendering till särskilda händelser inte räcker till annat än att 
bemanna ingripandeverksamheten och att utreda ärenden med frihetsberövade. 
Övertidsuttagen ökar för att täcka upp vid särskilda händelser och det blir svårt att 
genomföra utbildningar.145  
Enkätundersökningen visar att 67 procent av lokalpolisområdescheferna har behövt 
kommendera in lediga poliser för att lösa minimibemanningen i 
lokalpolisområdet, det så kallade vaktuppdraget146. Av fritextsvaren framgår att vissa 
av dessa kommenderingar har skett med frivilliga som anmält sig till att arbeta 
övertid, men att det i längden sliter på personalen. Ständigt höga övertidsuttag kan 
påverka tiden som en polis orkar arbeta i yttre tjänst. I vår fallstudie framkommer 
 
142   Riksrevisionens enkätundersökning oktober 2022. 
143   Riksrevisionens enkätundersökning oktober 2022. 
144   Riksrevisionens fallstudie augusti–oktober 2022. 
145   Riksrevisionens fallstudie augusti–oktober 2022. 
146   Vaktuppdrag innebär händelsestyrd verksamhet som kräver att polisen omedelbart eller 
skyndsamt behöver göra ett ingripande på viss plats. Källa: Polismyndigheten, Ökat antal 
avlidna i samband med polisens våldsanvändning med skjutvapen, 2020. 

att flera medarbetare har skrivit på överenskommelser som innebär att arbeta mer 
än 150 timmar övertid på ett år, och att det inte är ovanligt att en del kommer upp i 
mer än 200 timmars övertid. Den genomsnittliga tiden för hur länge en polis 
arbetar i yttre tjänst uppges vara 2–4 år.147 
4.8.1  Liten hänsyn tas till påverkan i lokalpolisområdet 
Vår enkätundersökning visar att drygt 70 procent av lokalpolisområdescheferna 
anser att den som är kommenderingschef eller de som ingår i staben inte tar 
hänsyn till negativ påverkan i lokalpolisområdet i de fall de begär resurser till en 
särskild händelse riktad mot grov brottslighet. En lokalpolisområdeschef uppger: 
”Inte alls. Det finns flera exempel på att situationen hos den som lånar ut är 
värre än hos den som lånar in. Återigen – tveksamt till objektivitet och 
helhetssyn hos de som avgör.”148 
Flera lokalpolisområdeschefer uppger att den som är kommenderingschef ofta 
saknar kunskap om läget i lokalpolisområdet, och att den särskilda händelsen har 
företräde. Konsekvensanalyser av hur det lokala lägesbildsarbetet påverkas görs 
sällan, och om de görs väger sällan konsekvensen för lokalpolisområdet tyngre än 
behovet i den särskilda händelsen.149  
Några lokalpolisområdeschefer uppger att de känner sig delaktiga i genomförandet 
av särskilda händelser, till exempel genom att de bjuds in till 
lägesuppdateringsmöten och tillfrågas om perspektivet från lokalpolisområdet. 
Vissa lokalpolisområden har organiserat det så att den operativa samordnaren har 
den huvudsakliga kontakten med kommenderingschefens stab.150 
Enkätundersökningen visar att 75 procent av lokalpolisområdescheferna inte 
upplever sig ha något att säga till om vid begäran av kommenderingschefen eller 
staben om att skicka resurser till en särskild händelse riktad mot grov brottslighet. 
Några lokalpolisområdeschefer uppger att de tillfrågas om eventuella konsekvenser 
men att upplevelsen är att det sällan tas hänsyn till dessa.151  
 
147   Riksrevisionens fallstudie augusti–oktober 2022. 
148   Riksrevisionens enkätundersökning oktober 2022. 
149   Riksrevisionens enkätundersökning oktober 2022. 
150   Riksrevisionens fallstudie augusti–oktober 2022. 
151   Riksrevisionens enkätundersökning oktober 2022. 

En lokalpolisområdeschef uppger: 
”Den ordinarie verksamheten behöver integreras i den särskilda händelsen 
så mycket som det går. Detta för att skapa möjligheter att så snart det går 
övergå till linjeverksamhet. Den särskilda händelsen är konstruerad för att 
omhänderta ett problem som hastigt uppkommit men förstör den ordinarie 
verksamheten i det långsiktiga perspektivet när den pågår över för lång 
tid.”152 
Ett exempel när en särskild händelse fick stora konsekvenser i lokalpolisområdet 
var i samband med NSH Pass.153 Polismyndigheten kände till den kommande 
passkrisen ett år i förväg och följde upp passkulden veckovis. Trots det beslutade 
myndigheten att inleda en nationell särskild händelse den 6 april 2022. Då fattade 
regionpolischefen i en polisregion beslut om att ett antal poliser som varit anställda 
i sex månader skulle kommenderas för att handlägga pass på heltid under tre 
månader. Det resulterade i att 14 utredare skickades från ett specifikt 
lokalpolisområde. I det lokalpolisområdet arbetar nyanställda poliser som utredare i 
ett år, vilket gjorde att utredningsverksamheten drabbades hårt.154  
Beslutet om begärd resurs tog inte hänsyn till vilken funktion poliserna arbetade i, 
och lokalpolisområdeschefen hade inte möjlighet att påverka vilken personal som 
skulle skickas. Lokalpolisområdeschefen tvingades därmed kommendera in 
ingripandepoliser till utredningsverksamheten för att täcka bemanningen. För att 
minimera konsekvenserna i lokalpolisområdet är det viktigt att involvera 
lokalpolisområdeschefen vid beslut om särskilda händelser och begäran om resurs.155 
Riksrevisionen kan konstatera att den särskilda händelsen i detta fall minskade 
polisens möjlighet att arbeta förebyggande och vara synliga i utsatta områden. Som 
framgår av avsnitt 4.6 bedömer Riksrevisionen att det är viktigt att göra väl avvägda 
bedömningar inför beslut om att skicka resurser till särskilda händelser.  
Polismyndighetens internrevision delar bilden av att det resursuttag som särskilda 
händelser innebär påverkar linjeverksamhetens arbete med den lokala lägesbilden i 
lokalpolisområdet. Det blir en märkbar konsekvens för lokalpolisområden som får 
 
152   Riksrevisionens enkätundersökning oktober 2022. 
153   NSH Pass inleddes under våren 2022 och ligger därmed utanför vår granskningsperiod. Vi 
har därmed inte granskat den händelsen mer ingående. Vi valde dock att inkludera detta 
exempel på hur en särskild händelse kan ge negativa konsekvenser i ett lokalpolisområde, 
eftersom det illustrerar konsekvenserna både av att inte inkludera lokalpolisområdet och hur 
arbetet med att bekämpa grov brottslighet drabbades. 
154   Riksrevisionens fallstudie augusti–oktober 2022. 
155   Riksrevisionens fallstudie augusti–oktober 2022. 

bistå med resurser och försvårar förutsättningarna att uppnå en stark lokal närvaro. 
Internrevisionen anser därför att det är viktigt att de som beslutar om och planerar 
en särskild händelse har aktuell kunskap om den lokala lägesbilden och 
resursläget. Internrevisionen konstaterar att det inte finns någon vägledning för 
eller några krav på att värdera konsekvenserna för linjeverksamheten inför beslut 
om att genomföra en särskild händelse, eller inför beslut om dimensionering och 
resursuttag. Konsekvenser för linjeverksamheten dokumenteras inte heller i någon 
strukturerad form.156  
4.9  Den operativa personalen har olika erfarenheter av 
särskilda händelser 
Vi har inom ramen för vår fallstudie ställt frågor till personal på 
lokalpolisområdesnivå inom IGV/områdespolisverksamheten och 
utredningsverksamheten om deras erfarenheter av att kommenderas till eller ta 
emot resurser till särskilda händelser och tillfälliga resursförflyttningar. Den 
operativa personalen framhåller vikten av förberedelse, framförhållning och 
planering för att de ska ha möjlighet att göra ett bra jobb. Det är inte alltid möjligt 
att tillgodose vid kort varsel, men Riksrevisionen bedömer att arbetet med att 
förbereda personal som ska skickas kan förbättras, bland annat när det gäller att 
tydliggöra syftet med kommenderingen. 
Merparten av respondenterna uppger att de har tagits väl emot och känt sig 
välkomna när de skickats till andra delar av myndigheten. En respondent uppger 
att kommendering till särskilda händelser ger en variation i arbetet som bidrar till 
känslan av att inte behöva byta jobb för att utvecklas. Viktiga aspekter för den som 
skickas är att den grundläggande logistiken såsom boende, passerkort och 
förvaring av tjänstevapen är väl förberett, och majoriteten av respondenterna 
uppger att deras erfarenhet är att detta har fungerat bra.157  
När det gäller att ta emot personal uppger flera respondenter att det överlag är 
positivt att få förstärkning men att det ibland kan bli rörigt om resursen 
kommenderas in med kort varsel och resurserna ofta byts ut. Det tar tid att 
introducera nya kollegor i arbetet. Ett sätt att lösa det på skulle kunna vara längre 
kommenderingar, men det är många som har svårt att arbeta på annan ort en 
längre tid på grund av familjeförhållanden.158 
 
156   Polismyndigheten, Granskning av linjeverksamhetens påverkan vid genomförande av i förväg 
känd särskild händelse, 2022, s. 19–20. 
157   Riksrevisionens fallstudie augusti–oktober 2022. 
158   Riksrevisionens fallstudie augusti–oktober 2022. 

4.9.1  Personalen anser att kommendering bör ske under kortare 
tid 
Som framgår av avsnitt 4.8 kommenderas områdespoliser och poliser inom 
ingripandeverksamheten i regel under kortare tid jämfört med utredare. Dessa 
funktioner är inte lika beroende av att samma person återkommer till skillnad från 
utredningsverksamheten som kan påverkas negativt av ett personalbyte. Både 
företrädarna för IGV/områdespolisverksamheten och utredarna i vår fallstudie 
uppger att kommendering under kortare tid är mer hanterbar på grund av 
familjeförhållanden samt för att minimera negativa konsekvenser för personalens 
ordinarie arbete. Vid kommendering av utredare finns det därmed motstående 
intressen mellan vad som anses vara det bästa för utredningen och det bästa för 
den enskilda medarbetaren.159 
Även arbetsmiljöaspekten påverkas av kommenderingens längd, då 
arbetsmiljöansvaret förflyttas till medarbetarens tillfälliga chef. Medarbetarens 
ordinarie chef har därmed inte alltid insyn i vad medarbetaren hanterar och kan 
behöva stöttning i. I fallstudien framgår att resurser som skickas kan ha uppemot 
sju olika chefer under en kommendering på två veckor. Det varierar huruvida den 
operativa personalen har skickats frivilligt eller om de blivit tvångskommenderade. 
I första hand skickas frivilliga men i andra hand måste lokalpolisområdeschefen 
tvångskommendera. Tvångskommenderingar uppges vara vanligt när det gäller 
resursförflyttningen till polisregion Stockholm (se avsnitt 4.6). Medarbetarnas 
engagemang för uppdraget påverkas av om de har skickats på frivillig basis eller 
blivit tvångskommenderade.160  
4.9.2  Det behöver finnas ett tydligt uppdrag vid begäran om 
resurs 
Flera respondenter uppger att de som tar emot förstärkande resurser behöver ha en 
plan för den resurs som de får in i verksamheten och för hur arbetsuppgifterna ska 
fördelas. För den enskilda medarbetarens arbetsmoral och motivation är det viktigt 
att uppdraget är tydligt, avgränsat och lätt att förstå. Information och 
kommunikation är också viktigt för att skapa delaktighet och motivation inför ett 
uppdrag. Det bidrar också till att minska startsträckan för att komma i gång med 
arbetet.161  
 
159   Riksrevisionens fallstudie augusti–oktober 2022. 
160   Riksrevisionens fallstudie augusti–oktober 2022. 
161   Riksrevisionens fallstudie augusti–oktober 2022. 

Respondenterna inom ramen för vår fallstudie har olika erfarenheter av om det 
fanns ett tydligt uppdrag i samband med att de skickades till särskilda händelser. 
Två respondenter uppger att deras ankomst var väl förberedd till exempel genom 
delning av bakgrundsfakta och målbild för insatsen. Andra respondenter uppger att 
det var svårt att hinna sätta sig in i lokalpolisuppdraget när de inte kände till 
området och inte hade fått tillräcklig bakgrundsinformation.162 
En respondent uppger att särskilda händelser inte är så resurseffektiva som de 
skulle kunna vara. Lokalpolisområden som skickar resurser blir av med resurser på 
heltid men full effekt kan inte nås om den förstärkande resursen upplever att de 
inte har så mycket att göra. Det är svårt att veta exakt hur mycket resurser som 
behövs i en given situation och därför finns en risk för att man äskar för mycket. 
Respondenten uppger att det vore bättre att skicka tillbaka överflödiga resurser om 
det visar sig att inte alla behövs, men att så sällan sker.163 
Fallstudien visar att det är mer effektivt att använda förstärkande poliser i 
ingripandeverksamheten, det vill säga för att åka på larm, än att låta dem arbeta 
som områdespoliser i ett område där de saknar lokalkännedom. Om den ordinarie 
personalen i ett lokalpolisområde avlastas från ingripandeuppdraget kan de 
fokusera på områdespolisverksamheten eller delta i den särskilda händelsen. Flera 
poliser inom ingripandeverksamheten uppger att det inledningsvis kan vara bra att 
åka med någon som tillhör det lokalpolisområde som de har skickats till, men att 
det därefter känns mer effektivt och tryggt att låta förstärkande resurser som 
känner varandra att åka tillsammans.164 
I vår enkätundersökning uppger hälften av lokalpolisområdescheferna i de 
lokalpolisområden där det pågått minst en särskild händelse riktad mot grov 
brottslighet att den förstärkande resursen huvudsakligen används för att delta i 
ingripandeverksamheten. Knappt 20 procent uppger att den förstärkande resursen 
främst deltar i områdespolisverksamheten. Några lokalpolisområdeschefer uppger 
att de har provat sig fram och testat olika alternativ.165 
4.10  Samverkan med kommunen kan förbättras i 
samband med särskilda händelser 
Granskningen visar att kommunerna inte alltid informeras om polisens särskilda 
händelser eller att det sker fördröjt i tid. Det gäller i synnerhet de hastigt uppkomna 
 
162   Riksrevisionens fallstudie augusti–oktober 2022. 
163   Riksrevisionens fallstudie augusti–oktober 2022. 
164   Riksrevisionens fallstudie augusti–oktober 2022. 
165   Riksrevisionens enkätundersökning oktober 2022. 

händelserna. Granskningen visar också att samverkan mellan kommunen och 
polisen vid händelser som rör grov brottslighet är viktig för att kunna prioritera de 
gemensamma resurserna på rätt plats vid rätt tidpunkt. Riksrevisionen bedömer att 
det finns en förbättringspotential gällande samverkan mellan polis och kommun i 
samband med särskilda händelser. 
4.10.1  Samverkan hanteras främst av stabens samverkansfunktion 
Kommenderingschefens stab har en utsedd funktion vars uppgift är att stödja 
kommenderingschefens ledning av polisoperationen eller polisinsatsen genom 
samverkan med andra, till exempel tjänsteman i beredskap, räddningstjänsten, 
hälso- och sjukvården eller Försvarsmakten.166  
Kommenderingscheferna uppger att samverkan i samband med särskilda 
händelser i huvudsak sker via samverkansfunktionen i staben, som i vissa fall 
utgörs av en kommunpolis167. En kommenderingschef uppger att samverkan med 
kommunen fungerar sämre i samband med hastigt uppkomna särskilda händelser, 
när polisen blir så upptagna med att hantera den akuta situationen att de tappar 
omvärldsperspektivet. Samverkan fungerar bättre vid i förväg kända särskilda 
händelser, där kontakt kan etableras innan den särskilda händelsen startar. 
Detsamma gäller i vardagen, där polisen har en annan vana vid att arbeta med 
samverkande aktörer.168  
4.10.2  Tjänsteman i beredskap informeras sporadiskt om 
särskilda händelser  
Representanter för alla de fyra kommunerna vi har intervjuat uppger att 
kommunens ordinarie väg in till polisen är via kommunpolisen och att det finns en 
tät samverkan dem emellan. Information om en särskild händelse kan komma via 
kommunpolisen, ofta med viss fördröjning, men kommunen involveras inte 
utifrån att det är en särskild händelse i sig utan för att något hänt som påverkar det 
kommunala arbetet.169  
Ibland beslutas särskilda händelser utanför kontorstid då kommunpoliser och 
kommunanställda inte är i tjänst. Kommunerna har däremot alltid en tjänsteman i 
 
166   Polismyndigheten, Polismyndighetens riktlinjer för ledning vid särskilda händelser, 2019, s. 13. 
167   Kommunpolisens uppdrag innebär att representera polisen i strategisk samverkan med 
ledningsgrupper för kommuner och övriga samhället. Funktionen ger förutsättningar för den 
lokala polisen att arbeta närmare medborgarna. Källa: Polismyndigheten, Uppdragsbeskrivning 
för kommunpolis, 2015. 
168   Intervjuer med kommenderingschefer maj–september 2022. 
169   Riksrevisionens fallstudie augusti–oktober 2022. 

beredskap (TiB) som bland annat är mottagare av viktig information. Samtliga 
respondenter uppger att Polismyndigheten har en rutin för att kontakta TiB i 
samband med att myndigheten fattar beslut om särskilda händelser, men det har 
varierat över tid och från fall till fall om TiB faktiskt blir kontaktad. Huruvida 
kommunerna blir kontaktade eller inte beror på vad som har inträffat och när. 
Generellt uppges kontakten och informationen fungera bättre vid i förväg kända 
särskilda händelser.170  
När det gäller hastigt uppkomna särskilda händelser, exempelvis skjutningar, 
uppger majoriteten av kommunerna att kontakten med polisen fungerar mer 
sporadiskt. Ett skäl till det uppges vara att det utanför kontorstid är vakthavande 
befäl som ska informera TiB, och den funktionen bemannas av olika personer som 
är mer eller mindre vana vid rutinen att kontakta kommunen. Om polisen 
glömmer eller inte hinner kontakta kommunen kan det hända det att de får 
information om att polisen har inlett en särskild händelse via till exempel 
medier.171  
Kommunerna har nytta av information om allt som påverkar den lokala 
lägesbilden. Till exempel skjutningar har väldigt stor påverkan på den lokala 
lägesbilden men det är en subjektiv bedömning av den som är ansvarig för passet 
hos polisen som avgör om kommunen blir informerad eller inte. Det har enligt 
fallstudien förekommit att polisen har bedömt att skjutningar med ickedödlig 
utgång inte har påverkan på den lokala lägesbilden i kommunen. I vissa fall har 
situationen varit den motsatta, och polisen har informerat om skjutningar i 
närområden med hänvisning till att det kan påverka situationen i kommunen då 
personen haft anknytning dit.172 
Två respondenter önskar att det fanns en rutin där kommunen får information om 
polisens särskilda händelser så fort som möjligt, till exempel via sms. Skälet till att 
kommunen inte alltid informeras tror de är att polisen inte vet om det är av 
intresse för kommunen eller inte. Det kan även finnas en osäkerhet hos polisen om 
vad de kan berätta och att de inte vet om de får svara på eventuella följdfrågor. En 
respondent uppger att coronapandemin innebar ett förtroendetapp mellan 
kommunen och polisen på grund av att de inte träffades i lika hög utsträckning. 
Det uppges ha inneburit att båda parter är mer försiktiga med vilken information 
de delar med varandra.173  
 
170   Riksrevisionens fallstudie augusti–oktober 2022. 
171   Riksrevisionens fallstudie augusti–oktober 2022. 
172   Riksrevisionens fallstudie augusti–oktober 2022. 
173   Riksrevisionens fallstudie augusti–oktober 2022. 

Kommenderingscheferna har olika uppfattning om i vilket skede TiB får 
information om den särskilda händelsen. En kommenderingschef uppger att 
polisområdet sedan ett par år tillbaka har en rutin där sms går ut till chefsnivån i 
samband med att TiB har informerats. Om det kommer in ett allvarligt ärende på 
kvällstid kan det dröja innan TiB kontaktas, men att det är viktigt att det sker så fort 
som möjligt. En annan kommenderingschef uppger att TiB ofta informeras redan 
innan den särskilda händelsen har beslutats. Flera kommenderingschefer uppger 
att i vilket skede samverkande aktörer involveras beror på vad den särskilda 
händelsen handlar om.174 
4.10.3  Information om särskilda händelser är viktig för att 
kommunerna ska kunna prioritera sina resurser 
Polisens särskilda händelser kan påverka hur kommunen ska rikta sina resurser. 
Detta gäller även om polisen avser att förändra sitt arbete under den särskilda 
händelsen. Om kommunen till exempel får veta att polisen inte kommer att vara 
synlig i ett visst område för att det inte finns tillräckligt med resurser, kan 
kommunen stärka upp med andra resurser där eller vice versa. Respondenterna 
poängterar att det är viktigt att polisen ser kommunen som en resurs i det 
gemensamma brottsförebyggande och brottsbekämpande arbetet. För att fatta rätt 
beslut behöver polisen så mycket information som möjligt och där är kommunerna 
viktiga bidragsgivare.175  
Polisens och kommunens uppdrag skiljer sig åt och de har därför inte sällan olika 
perspektiv på det som föranlett den särskilda händelsen. En respondent uppger att 
polisen kan ha svårt att se saker utanför sitt eget perspektiv. Enligt kommunen 
handlar polisens uppdrag mer om situationen där och då medan kommunens 
uppdrag handlar både om den givna situationen och om arbetet därefter. Det är 
viktigt att polisen är tydlig med vad de förväntar sig av kommunen, särskilt som 
medier ofta hör av sig till kommunen i samband med en särskild händelse och 
ställer frågor om hur de avser att agera.176 
4.10.4  Samverkan mellan polisen och kommunerna påverkas på 
olika sätt av särskilda händelser 
När det gäller hur samverkan fungerar inom ramen för särskilda händelser har 
respondenterna delvis olika uppfattningar. En respondent uppger att det vid 
 
174   Riksrevisionens fallstudie augusti–oktober 2022. 
175   Riksrevisionens fallstudie augusti–oktober 2022. 
176   Riksrevisionens fallstudie augusti–oktober 2022. 

skjutningar och andra grova våldshändelser kan vara svårt att få staben att 
prioritera det som kommunen behöver. Kommunpolisen eller områdespolisen som 
kommunen har kontakt med till vardags uppges ha lättare att förstå kommunens 
behov, medan ledningen av den särskilda händelsen har ett annat fokus.177 
En annan respondent uppger att våldshändelser som för några år sedan klassades 
som särskilda händelser inte får den klassningen nu, eftersom polisen har fått mer 
rutin på hur de händelserna ska hanteras. Att en allvarlig händelse inte blir en 
särskild händelse kan innebära problem för kommunen då det inte blir samma 
fokus på samverkan. När polisen går upp i stabsläge blir det en tydligare samverkan 
och kommunen uppges få en kontakt in till polisen som kan se bortom det 
polisiära utredningsarbetet, vilket de skulle önska sig mer av i vardagen.178  
I en särskild händelse blir det en resurstillsättning hos polisen, inte bara operativt 
ute på fältet utan också till samverkansfunktionen, vilket skapar förutsättningar för 
kommunen att bli delaktig och löpande få information så att kommunen kan agera 
i sin organisation utifrån rätt lägesbild. Det uppges också bli ett sätt för kommunen 
att enkelt kommunicera sina tankar och synpunkter till polisen så att de har 
möjlighet att agera utifrån det.179 
 
177   Riksrevisionens fallstudie augusti–oktober 2022. 
178   Riksrevisionens fallstudie augusti–oktober 2022. 
179   Riksrevisionens fallstudie augusti–oktober 2022. 

5  Erfarenheter och kunskap om särskilda 
händelser tillvaratas sällan 
I det här kapitlet besvarar vi delfrågan: Gör Polismyndigheten tillräckligt för att 
säkerställa att kunskap och erfarenheter från tidigare särskilda händelser 
tillvaratas?  
Vår bedömning av om Polismyndigheten gör tillräckligt för att säkerställa att 
erfarenheter från tidigare särskilda händelser tillvaratas baseras på att 
•  Polismyndigheten har följt upp och genomfört utvärderingar av de åtgärder som 
vidtas inom ramen för de särskilda händelserna 
•  Polismyndigheten har inhämtat berörda aktörers perspektiv och upplevelser i 
arbetet med utvärderingar, till exempel från olika samverkanspartners och 
allmänhet 
•  Polismyndigheten har ett system för att sprida kunskap på alla nivåer i 
organisationen och har använt detta för att sprida kunskap 
•  Polismyndigheten har tagit med sig goda exempel utifrån resultat från tidigare 
genomförda särskilda händelser och implementerat dem i linjeverksamheten. 
Riksrevisionens sammantagna bedömning är att Polismyndigheten inte har gjort 
tillräckligt för att säkerställa att kunskap och erfarenheter från tidigare särskilda 
händelser tillvaratas.  
Granskningen visar att Polismyndigheten sällan följer upp eller utvärderar åtgärder 
som vidtagits inom ramen för särskilda händelser riktade mot grov brottslighet. 
Samtliga tillfrågade kommuner uppger att Polismyndigheten inte har involverat 
dem i uppföljning eller utvärdering på något strukturerat sätt. 
Vidare visar granskningen att Polismyndigheten inte har en strukturerad process 
för kunskapsspridning. I huvudsak gäller det kunskap som sprids muntligen, på 
den enskilda medarbetarens initiativ. Trots bristande uppföljning och utvärdering 
visar granskningen att det finns goda exempel som implementerats i 
linjeverksamheten. Två sådana exempel är regionala driftcenter och regionala 
bedrägericenter, som är resultatet av två särskilda händelser. 

5.1  Uppföljning och utvärdering av särskilda händelser 
görs sällan 
Enligt Polismyndighetens riktlinjer och handbok för särskilda händelser ska en 
särskild händelse följas upp om det inte är uppenbart onödigt. Uppföljningen ska 
dokumenteras i en fastställd mall.180 181 Trots detta har Polismyndigheten endast 
följt upp sammanlagt 16 särskilda händelser sedan kravet på uppföljning 
reglerades i riktlinjerna i slutet av 2019. Detta kan jämföras med att det inleddes 
362 särskilda händelser under perioden 2020–2021.182 Endast en av dessa 
uppföljningar rör en särskild händelse som var inriktad mot grov brottslighet. 
Uppföljningarna avser avslutade särskilda händelser och kan därmed inte jämföras 
rakt av med de inledda. Skillnaden i antal ger ändå en tydlig indikation om att 
uppföljningar inte genomförs i någon större utsträckning. 
Enligt Polismyndigheten beror det låga antalet uppföljningar bland annat på att det 
varit driftstörningar i systemet där uppföljningarna registreras och att 
rapporteringen då har legat nere. Antalet uppföljningar speglar därmed inte det 
totala antalet särskilda händelser under perioden. Polismyndigheten uppger också 
att det inte är ett absolut krav att följa upp särskilda händelser och att exempelvis 
fotbollsmatcher inte alltid bedöms vara nödvändiga att följa upp.183 Nuvarande mall 
för uppföljning är inriktad på om metoden i handboken för särskilda händelser 
följs. Polismyndigheteten uppger att arbete pågår med att utveckla detta arbete för 
att på sikt kunna göra mer specifika uppföljningar såsom uppföljningar av 
idrottsrelaterade händelser eller händelser mot grov brottslighet.184  
Större händelser såsom NSH Rimfrost och NSH Dimma har utvärderats men i 
övrigt är utvärderingar sällsynta.185 186 Flera kommenderingschefer uppger att 
uppdraget att vara kommenderingschef vanligtvis är en tillikauppgift, det vill säga 
en uppgift vid sidan av ordinarie arbetsuppgifter. Eftersom uppdraget då sköts 
 
180   Polismyndigheten, Polismyndighetens riktlinjer för ledning vid särskilda händelser, 2019, s. 15.  
181   Huvudregeln är att mallen ska användas men av instruktionen för uppföljning av särskild 
händelse framgår att om en polisregion/avdelning bedömer att uppföljningen innehåller 
information av högt eller mycket högt skyddsvärde ska den genomföras i pappersformat. 
Dåvarande UC Bergslagen, som ansvarar för uppföljningarna, har dock inte kännedom om 
hur många händelser som p.g.a. sekretesskäl följts upp utanför systemet. Källa: 
Polismyndigheten, Svar på kompletterande frågor rörande faktagranskning, 2023-02-20. 
182   Mejl från handläggare vid dåvarande UC Bergslagen 2022-06-02. Perioden som avses är 
november 2019–maj 2022.  
183   Mejl från handläggare vid dåvarande UC Bergslagen, 2022-05-13 och 2022-06-02; 
Tjänsteanteckning 2022-06-20. 
184   Mejl från handläggare vid dåvarande UC Bergslagen, 2022-06-15; Tjänsteanteckning 2022-06-20. 
185   Tjänsteanteckning 2022-06-20. 
186   Polismyndigheten, Svar på kompletterande frågor rörande faktagranskning, 2023-02-20. 

parallellt med ordinarie arbetsuppgifter anses att kommenderingschefen behöver 
vara ”sist in och först ut” i den särskilda händelsen. Det kan vara en förklaring till 
att några kommenderingschefer uppger att de vet att särskilda händelser ska 
utvärderas men inte känner till om det gjorts för specifika särskilda händelser.187 
På frågan om erfarenheter utifrån resultat baserat på tidigare genomförda särskilda 
händelser inhämtas inför eller under nya särskilda händelser uppger ungefär 
hälften av kommenderingscheferna att det görs men att det inte sker strukturerat 
eller systematiserat. Tidsbrist uppges vara ett skäl till det, i synnerhet om det 
handlar om en hastigt uppkommen händelse.188  
5.1.1  Kommuners perspektiv efterfrågas inte regelmässigt vid 
utvärderingar 
Representanter för alla fyra kommuner vi har intervjuat uppger att deras perspektiv 
och erfarenheter inte har efterfrågats vid Polismyndighetens utvärderingar eller 
uppföljningar av särskilda händelser riktade mot grov brottslighet. En respondent 
uppger att det kan förekomma ett mer informellt samtal mellan kommunen och 
polisen efter att en särskild händelse avslutats men att det kan vara personbundet. 
En annan respondent uppger att kommunen önskar återkoppling från polisen när 
de avslutar en särskild händelse så att kommunen kan förbereda sig på att 
polisnärvaron går ner. Representanter för tre kommuner lyfter upp utvärderingar 
av polisens och kommunens samarbete vid särskilda händelser som 
förbättringsområden. Kommunens bild bekräftas av att flera 
kommenderingschefer uppger att de aldrig eller sällan tar in externa aktörers 
perspektiv vid utvärderingar av särskilda händelser.189 
5.2  Det saknas en strukturerad process för 
kunskapsspridning om särskilda händelser 
Polismyndigheten har gjort vissa insatser för att muntligen sprida erfarenheter från 
nationella särskilda händelser. Däremot finns det ingen strukturerad process för att 
sprida den kunskap och de erfarenheter som genereras vid händelserna. 
Informationen delas därför sällan inom myndigheten. Inte heller på lokal nivå 
finns det något strukturerat sätt att sprida medarbetares kunskaper och 
erfarenheter av att ha skickats till särskilda händelser. När det sker gäller det i 
huvudsak kunskap som delas muntligen, på den enskilda medarbetarens initiativ. 
 
187   Polismyndigheten, Svar på kompletterande frågor rörande faktagranskning, 2023-02-20. 
188   Intervjuer med kommenderingschefer maj–september 2022. 
189   Riksrevisionens fallstudie augusti–oktober 2022. 

Avsaknaden av strukturerad kunskapsspridning gäller inte enbart särskilda 
händelser riktade mot grov brottslighet. Bilden bekräftas av Polismyndighetens 
internrevision som har granskat påverkan på linjeverksamheten vid genomförande 
av i förväg kända särskilda händelser. Internrevisionen konstaterar att den 
uppföljning som görs inte leder till någon strukturerad och dokumenterad 
kunskapsdelning varken nationellt, regionalt eller lokalt. Internrevisionen noterar 
också att den kunskapsdelning som sker huvudsakligen är muntlig.190  
5.2.1  Viss kunskap och vissa erfarenheter från nationella 
särskilda händelser har spridits muntligen 
Några kommenderingschefer framför att det i samband med nationella särskilda 
händelser har gjorts insatser för att muntligen sprida erfarenheter och lärdomar. 
Det gäller i synnerhet de särskilda händelserna NSH Rimfrost, NSH Dimma och 
NSH Val 2022. De insatser som lyfts fram handlar bland annat om överföring av 
kunskap genom att polisen, fysiskt eller digitalt, under pågående insats har samlat 
representanter för alla polisregioner och pratat om erfarenheter, lärdomar och 
avvägningar inför geografiska skiften eller kommande aktiviteter i den pågående 
särskilda händelsen.191 I samband med att NSH Rimfrost avslutades hölls en 
workshop med representanter från alla regionala staber och den nationella staben. 
En del av workshoppen handlade specifikt om erfarenhetsanalys och 
erfarenhetsåterföring.192  
5.2.2  Kunskap och erfarenheter från regionala särskilda 
händelser sprids sällan 
Flera regionala kommenderingschefer uppger att de efter en avslutad särskild 
händelse arbetar med strukturerade gruppdiskussioner i form av ”After Action 
Reviews”. Det varierar däremot om några utöver de som var med vid själva 
diskussionen får ta del av underlaget. Kommenderingschefer i en polisregion 
uppger dock att ”After Action Reviews” rutinmässigt återrapporteras både i den 
regionala ledningsgruppen och när polischefer i beredskap träffas några gånger per 
termin. De uppger också att det finns dokumenterade sammanställningar av vad de 
lärt sig.193  
 
190   Polismyndigheten, Granskning av linjeverksamhetens påverkan vid genomförande av i förväg 
känd särskild händelse, 2022, s. 12. 
191   Intervjuer med kommenderingschefer maj–september 2022. 
192   Intervjuer med kommenderingschefer maj–september 2022. 
193   Intervjuer med kommenderingschefer maj–september 2022. 

Flera kommenderingschef uppger att staben för den särskilda händelsen skriver 
erfarenhetsberättelser efter avslutade särskilda händelser. Erfarenhetsberättelserna 
lagras i en katalog, men det är upp till den enskilda medarbetaren att gå in och titta 
i denna. En kommenderingschef menar att kunskapen endast sprids muntligen 
och att det är upp till individen att, med hjälp av någon mer erfaren, hitta sin väg 
och se vad som fungerar.194  
Vi noterar alltså att polisen inte systematiskt går igenom erfarenhetsberättelserna 
från tidigare särskilda händelser eller regelmässigt sprider informationen på annat 
sätt. Denna bild bekräftas även av Polismyndighetens internrevision som 
konstaterar att erfarenhetsberättelser är en väsentlig del av polisregionernas 
uppföljning av särskilda händelser men att det råder oklarhet om vad som faktiskt 
händer med erfarenhetsberättelserna efter att de lämnats in. Internrevisionen har 
inte heller sett att det finns någon tydlig koppling mellan erfarenhetsberättelser och 
utveckling av metodik och/eller utbildning.195 
5.2.3  Kunskapsdelning sker huvudsakligen på den enskilda 
medarbetarens initiativ 
Granskningen visar att medarbetare på lokal nivå uppmuntras av sina chefer att 
berätta om sina erfarenheter eller nya kunskaper från att ha varit kommenderade 
till särskilda händelser men att erfarenheterna i merparten av lokalpolisområdena 
inte sprids på ett strukturerat sätt. I vår fallstudie uppger två 
lokalpolisområdeschefer att den personal som har skickats till särskilda händelser 
motiveras att berätta som sina erfarenheter, oavsett om det rör nya kunskaper eller 
negativa upplevelser.196 Över hälften (56 procent) av lokalpolisområdescheferna 
uppger i vår enkätundersökning att de inte har något strukturerat sätt för att sprida 
medarbetares eventuella nya kunskaper och erfarenheter efter att de har varit 
kommenderade till särskilda händelser.197 Riksrevisionen kan konstatera att 
kunskapsspridning är ett viktigt verktyg för att öka medvetenheten om bra och 
dåliga erfarenheter av särskilda händelser. 
Ingripandepoliser och områdespoliser som vi har intervjuat menar att det finns 
möjlighet på arbetsplatsen att sprida ny kunskap eller erfarenheter från att ha varit 
kommenderad till en särskild händelse. Däremot menar de att det är upp till dem 
själva att sprida kunskapen. Det handlar inte bara om att de tar med sig goda 
 
194   Intervjuer med kommenderingschefer maj–september 2022. 
195   Polismyndigheten, Granskning av linjeverksamhetens påverkan vid genomförande av i förväg 
känd särskild händelse, 2022, s. 12. 
196   Intervjuer med kommenderingschefer maj–september 2022. 
197   Riksrevisionens enkätundersökning oktober 2022. 

exempel hem utan också om att de delat med sig av arbetssätt från det egna 
området till området som de kommenderades till. I ett lokalpolisområde lyfter 
respondenterna fram att kunskapsöverföring fungerar bra mellan grupper men på 
strategisk nivå stannar väldigt många idéer i mötesrummen och når inte ut.198  
I vår fallstudie uppger tre utredare att de har tagit med sig många av de nya 
lärdomar som de fått genom att ha skickats till särskilda händelser till sin egen 
arbetsgrupp, och att de också uppmuntras av chefen att sprida kunskapen. Det 
handlar exempelvis om rutiner och mallar som gör att de kan arbeta mer effektivt 
och likriktat, eller om kompetens inom telefontömning och filmhantering. En 
utredare framför att kommendering till särskilda händelser är något positivt, även 
om det handlar om kollegor som skickas, eftersom de ofta kommer tillbaka med ny 
kunskap som gynnar hela gruppen. En annan utredare uppger att de inte fick med 
sig så mycket nya kunskaper utan att de mest reflekterade över vissa mindre 
detaljer om saker de skulle kunna göra annorlunda. Hade det funnits nya 
kunskaper att ta med sig hem skulle det i så fall ha skett på eget initiativ.199  
5.3  Vissa goda exempel har implementerats i linjearbetet 
Granskningen visar att de nationella särskilda händelserna NSH Rimfrost och 
NSH Dimma har genererat nya arbetsmetoder på regional nivå. Bland annat har ett 
regionalt driftcenter (RDC) inrättats i vissa polisregioner, liksom ett regionalt 
bedrägericentrum. Även på lokal nivå uppges att arbetssätt eller metoder från 
tidigare genomförda särskilda händelser mot grov brottslighet har implementerats i 
linjearbetet.  
Ett RDC är ett forum som är bemannat med olika funktioner200 med syftet att dela 
lägesbilder med hela polisregionen. Forumet används även för att skapa förståelse 
för läget i olika geografiska och organisatoriska delar av polisregionen och för att 
skapa acceptans för hur resurserna prioriteras.201 Kommenderingschefer i fyra 
polisregioner lyfter fram att regionen som en följd av NSH Rimfrost inrättat ett 
RDC, eller snarlika lösningar, i linjeverksamheten. Det varierar mellan 
polisregionerna om det handlar om att samordna och prioritera både 
underrättelseverksamheten, uniformerad personal och utredningsverksamheten 
eller enbart en eller ett par av dem.202  
 
198   Riksrevisionens fallstudie augusti–oktober 2022. 
199   Riksrevisionens fallstudie augusti–oktober 2022. 
200   Det kan exempelvis handla om representanter för polisområden, underrättelseenheten och 
brottssamordningsfunktionen.  
201   Riksrevisionens deltagande i regionalt driftscenter (RDC), 2022-10-11.  
202   Riksrevisionens fallstudie augusti–oktober 2022. 

I en polisregion finns en öronmärkt RDC-resurs som arbetar kvällar och nätter. 
Resursen består av 22 poliser inom ingripandeverksamheten och kan sättas in där 
representanterna för RDC gemensamt bedömer att den behövs för stunden.203 
En respondent uppger att RDC-resursen bidrar till att linjeverksamheten inte 
behöver brytas sönder om det uppstår en händelse som kräver stöttning med 
resurser. Det geografiska avståndet styr hur fort det går att mobilisera RDC-
resursen men mobiliseringen uppges vara minutoperativ via vakthavande befäl.204  
Ett annat gott exempel är att det har inrättats regionala bedrägericentrum i två 
polisregioner som ett resultat av planen för avslut av NSH Dimma.205 Syftet är att 
polisen ska kunna fokusera på och mer effektivt arbeta med bedrägeribrott.206 
Nationellt bedrägericentrum (NBC) har även flyttats från polisregion Stockholm till 
Noa. NBC ansvarar för det strategiskt brottförebyggande arbetet på nationell nivå. 
De kan också initiera operativa insatser inom området. I samarbetet med 
polisregionerna kan uppgifter fördelas av NBC till polisregionerna.207  
Andra exempel på lärande och kompetenshöjning i samband med särskilda 
händelser som framkommer i våra intervjuer är vissa underrättelsebaserade 
metoder och en regional konfliktkarta som delas med andra. Erfarenheterna från 
NSH Rimfrost och andra särskilda händelser i en polisregion har lett till att 
polisregionen tagit inspiration av arbetssätten när de byggt upp sitt nya operativa 
ledningssystem. Även vissa lokalpolisområden har börjat bygga upp ett liknande 
system som det som finns i särskilda händelser gällande stabsfunktioner för att få 
till en tydlig ledning även i det ordinarie arbetet.208  
Vår enkätundersökning visar att 11 procent av lokalpolisområdescheferna uppger 
att arbetssätt, metoder eller liknande från tidigare genomförda särskilda händelser 
mot grov brottslighet i hög utsträckning har implementerats i linjearbetet i det 
egna lokalpolisområdet. Det har exempelvis handlat om stabsmetodik, metodiken i 
Polisens utredning av grova brott (PUG) och lokala driftcenter.209 
 
203   Riksrevisionens deltagande i regionalt driftscenter (RDC), 2022-10-11. 
204   Riksrevisionens deltagande i regionalt driftscenter (RDC), 2022-10-11. 
205   Riksrevisionens fallstudie augusti–oktober 2022. 
206   SVT nyheter, ”Bedrägerierna ökar – nu storsatsar polisen på effektiva utredningar”. 
207   Polismyndigheten, De organiserade bedrägerierna En rapport om bedrägerier kopplade till 
organiserade kriminella miljöer, 2021, s. 7. 
208   Intervjuer med kommenderingschefer maj–september 2022. 
209   Riksrevisionens enkätundersökning oktober 2022.  

6  Slutsatser och rekommendationer 
Riksrevisionen har granskat om Polismyndighetens särskilda händelser är en 
effektiv ledningsform för att bekämpa grov brottslighet. I detta kapitel redovisar 
Riksrevisionen de bedömningar och slutsatser som har dragits av granskningen 
och de rekommendationer som lämnas till Polismyndigheten. 
6.1  Slutsatser  
Riksrevisionens övergripande slutsats är att särskilda händelser kan vara ett 
effektivt sätt att leda arbetet under de första timmarna eller dagarna efter att ett 
grovt brott har begåtts. Riksrevisionens bedömning är emellertid att särskilda 
händelser som pågår under längre tid gör större skada än nytta eftersom de ofta 
innebär resursförflyttningar som ger negativa konsekvenser i de lokalpolisområden 
som måste bistå med resurser. Riksrevisionen bedömer därför att bekämpning av 
grov brottslighet inte bör ske genom långvariga särskilda händelser.  
Resursförflyttningar ökar sårbarheten lokalt, inte minst över tid. Polisen får svårare 
att hantera den grova brottsligheten och att vara synlig i lokalsamhället, vilket kan 
leda till ökad otrygghet för medborgarna. En annan konsekvens är ökade 
ärendebalanser som innebär att medborgarna får vänta längre på att få sina 
polisanmälningar omhändertagna. Den senaste tidens utveckling har inneburit att 
skjutningar och annan grov brottslighet sprider sig utanför storstadsregionerna, 
vilket understryker vikten av en närvarande polis i hela landet. Därför är det viktigt 
att Polismyndigheten utvecklar sin förmåga att följa resursmobilitet inom 
myndigheten.  
Brister i Polismyndighetens administrativa system gör att det inte är möjligt att 
varken mäta effekten av särskilda händelser riktade mot grov brottslighet eller att 
spåra den totala merkostnaden för dessa, vilket försvårar möjligheten att säkerställa 
en god hushållning med statens medel. Polismyndighetens resurser är begränsade 
och för att kunna använda resurserna så effektivt som möjligt är det viktigt att göra 
väl avvägda bedömningar både inför ett eventuellt beslut om en särskild händelse 
och under tiden händelsen pågår. Frånvaron av uppföljningar och utvärderingar av 
särskilda händelser inom Polismyndigheten begränsar möjligheten att tillvarata 
erfarenheter från dem och bedöma uppfyllelsen av uppsatta mål. Sammantaget blir 
underlaget för framtida strategiska beslut om särskilda händelser mycket 
begränsat. Riksrevisionen bedömer att det är viktigt att regeringen 
uppmärksammar de brister som framkommer i granskningen. 

Granskningens huvudsakliga slutsatser utvecklas i följande delavsnitt: 
6.1.1  Det saknas underlag för att mäta om särskilda händelser 
riktade mot grov brottslighet har gett effekt 
Granskningen visar att varken Polismyndigheten eller tillfrågade kommuner kan 
redogöra för hur eller i vilken utsträckning särskilda händelser har bidragit till att 
bekämpa grov brottslighet. Polismyndigheten har inte någon total 
sammanställning av antalet särskilda händelser och det underlag som finns är 
behäftat med stora brister. Riksrevisionens bedömning är därmed att det inte är 
möjligt att mäta om särskilda händelser riktade mot grov brottslighet har gett 
effekt. Att Polismyndigheten registrerar och dokumenterar relevant underlag om 
särskilda händelser är en förutsättning för att få en bild av hur polisen arbetar med 
särskilda händelser och hur utvecklingen sett ut över tid.  
Uppgifter om under hur lång tid en särskild händelse pågick, hur många 
årsarbetskrafter som involverades eller från vilken eller vilka delar av myndigheten 
som resurser skickades är viktiga för att få en bild av hur särskilda händelser 
belastar Polismyndighetens totala resurs. Information om vilka polisiära eller 
utredningsmässiga åtgärder som har genomförts inom ramen för särskilda 
händelser riktade mot grov brottslighet är betydelsefull för att kunna uttala sig om 
händelsernas eventuella positiva och negativa effekter. Det bristande underlaget om 
särskilda händelser har begränsat Riksrevisionens möjlighet att dra vidare 
slutsatser av sammanställningen.  
När det gäller målsättningar som är kopplade till särskilda händelser bedömer 
Riksrevisionen att Polismyndigheten behöver utveckla sitt arbete med att 
säkerställa att dessa uppfylls. Information om huruvida målsättningarna har 
uppnåtts ger värdefull kunskap om utfallet av den särskilda händelsen och är viktigt 
för att kunna avgöra när det är läge att avsluta den särskilda händelsen. 
Majoriteten av respondenterna i granskningen upplever att särskilda händelser har 
störst effekt i det korta perspektivet, vilket innebär under några timmar upp till 
ungefär en vecka. Riksrevisionen kan konstatera att grov brottslighet inte är en 
företeelse som går att lösa över en natt. Till skillnad från exempelvis en 
fotbollsmatch eller demonstration har händelser som rör grov brottslighet sällan ett 
start- och ett slutdatum. I de flesta fall bottnar det i ett samhällsproblem som har 
växt fram under lång tid. Förmågan att hantera grov brottslighet behöver finnas i 
den ordinarie linjeverksamheten eftersom lokalkännedom och samverkan med 
berörda aktörer över tid är avgörande för att lyckas i arbetet. 

6.1.2  Polismyndigheten genomför inte särskilda händelser på ett 
effektivt sätt 
Granskningen visar att det inte finns några tydliga kriterier för att besluta om 
särskilda händelser. Det innebär att bedömningen i grunden är subjektiv och kan 
variera från person till person. Samtidigt ger beslut om en särskild händelse ett 
kraftfullt mandat med näst intill fri tillgång till resurser, och därmed ett stort 
ansvar för den som är kommenderingschef. Riksrevisionen konstaterar att det mot 
bakgrund av detta mandat bör finnas en tydlighet i på vilka grunder 
Polismyndigheten fattar beslut om att inleda en särskild händelse. Det är också 
viktigt att mandatet inte används enbart som ett sätt att få tillgång till resurser. 
Närmare en tredjedel av de tillfrågade lokalpolisområdescheferna uppger i 
Riksrevisionens enkätundersökning att särskilda händelser riktade mot grov 
brottslighet till största delen kunde ha hanterats av linjeverksamheten. Detta hade 
dock enligt respondenterna bland annat förutsatt en tydligare ledning och styrning. 
Riksrevisionen kan konstatera att särskilda händelser kan vara ett symptom på ett 
större problem inom Polismyndigheten, som innebär att ledningen och styrningen 
inte fungerar. Eftersom en särskild händelse möjliggör för polisen att arbeta 
koncentrerat mot ett specifikt problem är det naturligt att det ökar 
förutsättningarna för att styra arbetet. Polisens vardagliga arbete inom 
linjeverksamheten innebär en stor variation av problem som ska hanteras, och det 
är viktigt att det arbetet fungerar. Det är viktigt att dela information och att det 
finns en tillit inom organisationen.  
Vidare konstaterar Riksrevisionen att det finns en risk för att begreppet särskild 
händelse urholkas om ledningsformen används i allt fler typer av situationer. Den 
särskilda händelsen blir inte längre särskild, och det ökar risken för att de särskilda 
händelserna pågår under allt längre tid. Riksrevisionen bedömer att 
Polismyndigheten behöver se över hur ledningen och styrningen kan förbättras 
inom myndigheten för att undvika att särskilda händelser används som en lösning 
på problemet. 
Vidare visar granskningen att Polismyndigheten inte kan redogöra för den totala 
merkostnaden för särskilda händelser riktade mot grov brottslighet. För över 
hälften av händelserna (53,5 procent) är det inte möjligt att spåra eventuella 
merkostnader. Övriga merkostnader uppgår till närmare 116 miljoner kronor. 
Riksrevisionen kan ändå konstatera att särskilda händelser genererar stora 
merkostnader utöver kostnaden för personalens grundlön. Även detta bör vara ett 
incitament för att noga överväga om ett grovt brott ska hanteras som en särskild 

händelse eller inte, och för att löpande bedöma av hur länge den särskilda 
händelsen ska pågå.  
Den tillfälliga resursförflyttningen till polisregion Stockholm som påbörjades i 
januari 2022, och sedermera övergick till en regional särskild händelse, visar 
indikationer på ineffektivt resursutnyttjande. Riksrevisionen kan konstatera att 
långvarig resursförflyttning leder till en ökad sårbarhet på lokal nivå oavsett om 
förflyttningen sker inom eller utom ramen för en särskild händelse. Riksrevisionen 
bedömer att det är av stor vikt att Polismyndigheten förbättrar det underlag som 
används vid bedömning inför resursförflyttningar, både inom ramen för särskilda 
händelser och i andra fall. Detta gäller i synnerhet om resursförflyttningarna 
planeras i förväg.  
Den som fattar beslut behöver göra en grundlig bedömning av om huruvida 
problemet ska hanteras inom ramen för en särskild händelse och på vilka grunder, 
och av vilken kompetens som behövs och vilket antal resurser som är nödvändigt. 
I detta arbete är det viktigt att hämta in och värdera lokalpolisområdenas 
lägesbilder eller motsvarande. Bedömningen bör ske löpande under tiden 
resursförflyttningen pågår för att säkerställa att den förstärkande resursen används 
på ett effektivt sätt. Överflödiga resurser bör återgå till sin ordinarie arbetsplats. 
Riksrevisionen bedömer även att det vid tillfälliga resursförflyttningar är rimligt att 
Noa ställer krav på att den eller de polisregioner som fått beslut om att skicka 
resurser redogör för hur resurserna har använts. För att öka tilliten och skapa en 
förståelse för varför det finns ett behov av att skicka resurser är det även viktigt med 
tydlig kommunikation inom myndigheten och att dela lägesbilden för att förklara 
hur behovet ser ut på olika ställen.  
Polismyndighetens riktlinjer och handbok för särskilda händelser uppges i 
intervjuer utgöra ett stöd i arbetet. Dock saknas underlag om planering för avslut av 
särskilda händelser, vilket är en central del i genomförandet av särskilda händelser 
riktade mot grov brottslighet. Det är Riksrevisionens uppfattning att planering för 
avslut av den särskilda händelsen bör påbörjas så tidigt som möjligt och 
genomföras i samverkan med det berörda lokalpolisområdet, som i de flesta fall ska 
ta över arbetet när den särskilda händelsen avslutas. 
Vidare visar granskningen att det är viktigt att Polismyndigheten ser över sina 
arbetsmetoder innan de beslutar om särskilda händelser, vilket Riksrevisionen 
bedömer är rimligt. Långvariga resursförflyttningar begränsar polisens möjlighet 
att vara synliga i lokalsamhället och tillämpa relevanta arbetsmetoder lokalt, vilket 
riskerar att öka problemen med grov brottslighet i det egna lokalpolisområdet. 

Riksrevisionen bedömer att det är av stor vikt att polisen arbetar enligt vedertagna 
metoder i arbetet med att bekämpa grov brottslighet. 
Majoriteten av lokalpolisområdescheferna uppger i intervjuer att 
kommenderingschefen eller staben inte tar hänsyn till negativa konsekvenser i 
lokalpolisområdet vid begäran om resurs, och att de inte upplever sig ha något att 
säga till om. Riksrevisionen bedömer att det är viktigt att involvera de berörda 
lokalpolisområdescheferna när det gäller begäran om resurs. 
Lokalpolisområdeschefen är den som har bäst överblick över de behov som 
lokalpolisområdet har utifrån sin aktuella problembild. 
Vidare konstaterar Riksrevisionen att polisens samverkan med kommunerna 
behöver förbättras när det gäller särskilda händelser, bland annat när det gäller 
polisens information till kommunen om att en särskild händelse har inletts. 
Riksrevisionens bedömning är att samverkan mellan polisen och berörda aktörer 
såsom kommunen är en förutsättning för att lyckas i arbetet med att bekämpa grov 
brottslighet, till exempel när det gäller att förebygga och förhindra att unga 
rekryteras till kriminella nätverk. Därmed är det viktigt att hitta forum för 
samverkan och att dela varandras perspektiv och erfarenheter. 
6.1.3  Polismyndigheten har inte gjort tillräckligt för att tillvarata 
kunskap och erfarenheter från särskilda händelser  
Granskningen visar att Polismyndigheten inte är en lärande organisation vad gäller 
arbetet med särskilda händelser. Varken uppföljning eller utvärdering genomförs i 
någon egentlig utsträckning vilket innebär att det blir svårt att tillvarata kunskap 
och erfarenheter. Enligt Polismyndighetens handbok ska särskilda händelser följas 
upp om det inte är uppenbart onödigt, vilket enligt Riksrevisionens bedömning 
borde inkludera merparten av alla särskilda händelser. Trots det gjordes endast 
16 uppföljningar under perioden maj 2019–maj 2022, varav endast en avser en 
särskild händelse riktad mot grov brottslighet. Detta kan jämföras med att det 
inleddes 362 särskilda händelser under perioden 2020–2021. 
Riksrevisionen bedömer att det är av stor vikt att Polismyndigheten i högre 
utsträckning följer upp och utvärderar särskilda händelser. Om Polismyndigheten 
inte säkerställer att kunskap och erfarenheter från särskilda händelser omhändertas 
finns det en risk för att myndigheten beslutar om särskilda händelser för ofta och 
vid fel tillfällen, och för att resurserna inte används på ett effektivt sätt. 
Riksrevisionen bedömer även att det vore värdefullt för Polismyndigheten att 
utveckla sin uppföljningsmall för särskilda händelser innehållsmässigt. På så vis 
kan myndigheten öka kunskapen om exempelvis vilka metoder som användes i 

olika situationer och hur de fungerade för att hantera det aktuella problemet. En 
del i det arbetet kan vara att involvera kommunernas perspektiv i högre grad än i 
dagsläget, eftersom de är en viktig samverkande aktör vid bland annat särskilda 
händelser som rör grov brottslighet.  
Vidare visar granskningen att det inte finns någon strukturerad process för att 
sprida kunskap inom Polismyndigheten, vilket försvårar möjligheten att dela 
erfarenheter av exempelvis bra eller mindre bra arbetsmetoder. Kunskap och 
erfarenheter av särskilda händelser sprids i stället huvudsakligen muntligt och på 
den enskilda medarbetarens initiativ. Riksrevisionen kan konstatera att det är 
betydelsefullt att Polismyndigheten i högre utsträckning och på ett strukturerat sätt 
sprider kunskap om eventuella framgångsfaktorer och risker i arbetet med 
särskilda händelser. Detta är viktigt bland annat för att utveckla arbetet och undvika 
att upprepa samma misstag flera gånger. 
Riksrevisionen kan konstatera att det finns goda exempel att hämta från tidigare 
genomförda särskilda händelser riktade mot grov brottslighet. Ett sådant exempel 
är den öronmärkta resurs som finns i en polisregion och som gör det möjligt att 
utnyttja den befintliga resursen på ett bättre sätt, och därmed undvika att beslut om 
särskilda händelser fattas i onödan. För att öka förutsättningarna att kunna 
implementera goda exempel i samband med särskilda händelser är det enligt 
Riksrevisionens bedömning viktigt att Polismyndigheten ökar frekvensen av 
uppföljning, utvärdering och kunskapsspridning. Det förbättrar även möjligheten 
att identifiera goda exempel och brister i arbetet med särskilda händelser riktade 
mot grov brottslighet.  
Polismyndighetens internrevision har granskat hur linjeverksamheten påverkas 
i samband med i förväg kända särskilda händelser, och lämnat en rad 
rekommendationer. Det handlar bland annat om att öka möjligheten till 
kunskapsspridning inom myndigheten och att följa upp den resurstid som läggs på 
särskilda händelser. Riksrevisionen bedömer att det är viktigt att Polismyndigheten 
utvecklar sin verksamhet enligt de rekommendationer som myndighetens 
internrevision har lämnat. 
6.2  Rekommendationer 
Med utgångspunkt i granskningens resultat lämnar Riksrevisionen följande 
rekommendationer till Polismyndigheten:  
•  Utveckla kriterier som underlag inför beslut om en situation ska hanteras 
inom ramen för en regional respektive nationell särskild händelse. 

•  Ta fram en nationell lägesbild att utgå från inför beslut om 
resursförflyttningar. Lägesbilden bör uppdateras regelbundet och delas vid 
behov. 
•  Utveckla dokumentationen av särskilda händelser så att det är möjligt att 
kontinuerligt följa antal, omfattning, kostnader, resursmobilitet samt 
aktuella polisiära och utredningsmässiga åtgärder.  
•  Följ upp och utvärdera särskilda händelser. Underlagen bör dokumenteras 
och ge information om eventuella framgångsfaktorer eller risker med 
särskilda händelser som kan utveckla arbetet framåt.  
•  Säkerställ att kunskaper och erfarenheter om särskilda händelser sprids på 
ett systematiserat sätt till alla berörda delar av organisationen. 

Referenslista 
Rapporter och granskningar 
Brottsförebyggande rådet, Dödligt skjutvapenvåld i Sverige och andra europeiska länder 
– En jämförande studie av nivåer, trender och våldsmetoder, rapport 2021:8, 
Brottsförebyggande rådet, 2021. 
Brottsförebyggande rådet, Insatser mot brott och otrygghet i socialt utsatta områden – 
en kunskapsöversikt, rapport 2016:20, Brottsförebyggande rådet, 2016. 
Brottsförebyggande rådet, Operationerna Alfred och Selma, rapport 2014:13, 
Brottsförebyggande rådet, 2014. 
Ivarsson Westerberg, A., Reform i uniform – Polisens stora omorganisation 
Studentlitteratur AB, 2020. 
Malmö universitet, Effektutvärdering av Sluta skjut – en strategi för att minska det 
grova våldet, FoU rapport 2021:2, Malmö universitet, 2021. 
Polismyndigheten, De organiserade bedrägerierna – En rapport om bedrägerier 
kopplade till organiserade kriminella miljöer, dnr A354.340/2021, Nationella operativa 
avdelningen, 2021.  
Polismyndigheten, Granskning av linjeverksamhetens påverkan vid genomförande av i förväg 
känd särskild händelse, dnr A703.412/2020, Polismyndighetens internrevision, 2022. 
Polismyndigheten, Polismyndighetens revisionsplan för 2020–2022, PM 2020:34, 
Polismyndighetens internrevision, 2020. 
Polismyndigheten, Uppföljning av NSH Rimfrost – Sammanställning av erfarenheter, 
lärdomar och identifierade problem, dnr A584.442/2019, Nationella operativa 
avdelningen, 2021. 
Polismyndigheten, Årsredovisning 2020, 2021. 
Polismyndigheten, Ökat antal avlidna i samband med polisens våldsanvändning med 
skjutvapen, tillsynsrapport 2020:3, Rikspolischefens kansli, 2020.  
Rikspolisstyrelsen, Inspektion av Operation Alfred och Selma vid Polismyndigheten i 
Skåne, tillsynsrapport 2013:16, Rikspolisstyrelsen, 2013. 
Riksrevisionen, Rätt insats på rätt plats – polisens effektivitet i utsatta områden, RiR 
2020:20, Riksrevisionen, 2020. 
Statskontoret, Ombildningen till en sammanhållen polismyndighet, rapport 2018:18, 
Statskontoret, 2018. 

Regeringsbeslut 
Regeringsbeslut Ju2016/08896/LP(delvis), Ju2014/07900/PO(delvis), 
Ju2015/05405/PO m.fl., Regleringsbrev för budgetåret 2017 avseende Polismyndigheten. 
Regeringsbeslut Ju2017/09598/LP(delvis), Ju2007/01154/Å, Ju2016/07818/PO 
m.fl., Regleringsbrev för budgetåret 2018 avseende Polismyndigheten. 
Lagar, förordningar och föreskrifter 
Polislagen (1984:387). 
Förordningen (2014:1102) med instruktion för Polismyndigheten som den 1 
januari 2023 har ersatts av förordningen (2022:1718) med instruktion för 
Polismyndigheten. 
Myndighetsförordningen (2007:515). 
Rikspolisstyrelsens föreskrifter och allmänna råd om användning av IT-stödet 
Polisens underrättelsemodell – Applikationer (PUM-A) (RPSFS 2012:20, FAP 193-1).  
Riksdagstryck 
Dir. 2012:129, Ombildning av polisen till en sammanhållen myndighet.  
Justitieutskottets betänkande 2017/18:JuU1, Utgiftsområde 4 Rättsväsendet. 
Justitieutskottets betänkande 2019/20:JuU1, Utgiftsområde 4 Rättsväsendet. 
Justitieutskottets betänkande 2019/20:JuU25, Polisfrågor.  
Skr. 2016/17:126, Tillsammans mot brott – ett nationellt brottsförebyggande program. 
Artiklar och webbsidor 
Delin, M. och Jakobson, H., ”Polischefen varnar: Rimfrost kan kastrera lokala 
polisen”, Dagens Nyheter, 2020-02-12, 
https://www.dn.se/nyheter/sverige/polischefenvarnar-rimfrostkan-kastreralokala-polisen/, hämtad 2022-03-29. 
Halldén, B., ”Kriminolog: Därför skadas allt oftare utomstående vid 
gängskjutningar”, Dagens Nyheter, 2021-07-20 
https://www.dn.se/sthlm/kriminologdarfor-skadasallt-oftareutomstaende-vidgangskjutningar/, hämtad 2022-03-30. 

Polisen, ”Nationella förstärkningsorganisationen – polisens arbete”, 
https://polisen.se/ompolisen/polisensarbete/forstarkningsorganisationen/, 
hämtad 2022-09-20. 
Polisen, ”Särskild händelse – polisens arbete”, https://polisen.se/ompolisen/polisensarbete/sarskildhandelse/, hämtad 2022-09-22. 
Sveriges radio, ”Efter skjutningarna: Polisen inleder särskild händelse”, 2020-08-30, 
https://sverigesradio.se/artikel/7543236, hämtad 2022-12-02. 
Sveriges radio, ”Polisens drag efter dödsskjutningarna: Startar särskild händelse”, 
2022-10-07, https://sverigesradio.se/artikel/polisenstartar-sarskildhandelse-efterdodsskjutningar-i-sodertalje, hämtad 2022-12-02. 
SVT nyheter, ”Bedrägerierna ökar – nu storsatsar polisen på effektiva utredningar”, 
2021-04-26, https://www.svt.se/nyheter/lokalt/orebro/bedragericenter, hämtad 
2022-12-01. 
SVT nyheter, ”Operation Lynx riktar sig mot kriminella nätverk”, 2017-12-15, 
https://www.svt.se/nyheter/lokalt/uppsala/operationlynx-forstavecka, hämtad 
2022-12-02. 
SVT nyheter, ”Polisen: ”Första timmarna är viktiga i mordutredningar”, 2022-10-16, 
https://www.svt.se/nyheter/lokalt/vast/polisenforsta-timmarnaar-viktigai-
mordutredningar, hämtad 2022-12-02. 
SVT nyheter, ”Så ska polisen bryta våldskurvan”, 2018-01-08, 
https://www.svt.se/nyheter/lokalt/stockholm/saska-polisenbryta-valdskurvan, 
hämtad 2022-12-02. 
TT, ”Polisen: Inga tecken på minskning av skjutvapenvåldet”, Svenska Dagbladet, 
2022-09-30, https://www.svd.se/a/WRjRLj/polisenhaller-presstraffefter-
valdsutveckling, hämtad 2022-09-30. 
TT, ”Gängkrigen som lyser rött – ”Skört läge””, VästerbottensKuriren, 2022-06-11, 
https://www.vk.se/2022-06-11/gangkrigensom-lyserrott-skortlage, hämtad  
2022-11-11. 
Övrigt 
Polismyndigheten, biträdesbegäran/förstärkning 2021-10-28, dnr HD 5300-
35/2021. 
Polismyndigheten, beslutsprotokoll 2021-12-14, dnr HD 5300-35/2021. 

Polismyndigheten, beslutsprotokoll 2022-10-05, dnr A560.908/2022. 
Polismyndigheten, beslutsprotokoll 2023-02-16, dnr A714.017/2022. 
Polismyndigheten, Arbetsordning för Polismyndigheten, PM 2015:39, 2015. 
Polismyndigheten, Arbetsordning för Polismyndigheten, PM 2016:01, 2016. 
Polismyndigheten, Arbetsordning för Polismyndigheten, PM 2017:43, 2017. 
Polismyndigheten, Arbetsordning för Polismyndigheten, PM 2018:21, 2018. 
Polismyndigheten, Arbetsordning för Polismyndigheten, PM 2019:23, 2019.  
Polismyndigheten, Arbetsordning för Polismyndigheten, PM 2020:26, 2020. 
Polismyndigheten, Polismyndighetens riktlinjer för ledning vid särskilda händelser, PM 
2019:36, Polismyndigheten, 2019.  
Polismyndigheten, Polismyndighetens handbok för ledning vid särskilda händelser, PM 
2020:21, Polismyndigheten, 2020.  
Polismyndigheten, Uppdragsbeskrivning för områdespolis respektive kommunpolis, dnr 
A149.893/2015, Polismyndigheten, 2015. 

Bilaga 1. Metod 
I granskningen ingår två statistikbearbetningar vars tillvägagångsätt beskrivs här. 
Den första bearbetningen (A) avser det totala antalet särskilda händelser som finns 
registrerade i Polismyndighetens system. Det totala antalet särskilda händelser har 
sedan använts som utgångspunkt för att inhämta underlag till den andra 
bearbetningen (B) som avser merkostnaden för särskilda händelser riktade mot 
grov brottslighet under perioden 2015–2021. 
A. Antal särskilda händelser 
För att skapa en sammanställning av det totala antalet särskilda händelser som 
finns registrerade i Polismyndighetens ärendehanteringssystem (Pär) och IT-stöd 
för dokumentation av planlagd verksamhet (PUM-A) har vi genomfört 
bearbetningar genom nedanstående steg.  
Rensning av PUM-A och Pär 
Datamaterialet som vi utgick från omfattade åtgärder med koppling till särskilda 
händelser som inleddes under 2015–2021. PUM-A innehöll 1 010 rader och Pär 
2 585 rader med koppling till särskilda händelser. 
Samma händelse kan vara bokförd i både PUM-A och Pär. Dessutom kan samma 
händelse vara bokförd en eller flera gånger inom respektive system. En enkel 
summering av alla händelser i PUM-A och Pär (motsvarar 3 595 rader) innebar 
därför en överskattning av antalet särskilda händelser. Därför identifierade vi två 
typer av dubbletter. Vi använder begreppet horisontella dubbletter när en händelse 
har bokförts i både PUM-A och Pär. När dubbletterna uppstått inom respektive 
system använder vi begreppet vertikala dubbletter. 
Vad som var en dubblett bedömdes genom en manuell kontroll. I vissa fall kunde 
det avgöras enkelt, exempelvis om en händelse beskrevs i specifika termer och 
datum och polisregion matchade exakt. Men ibland var beskrivningarna mer 
generella och datumen matchade inte exakt. Ett absolut kriterium för att bedömas 
som en dubblett var att polisregionen matchade, men sedan kunde två händelser 
bedömas som en dubblett även om beskrivningen inte var exakt lika och datumen 
inte matchade exakt. 
Horisontella dubbletter 
Om en särskild händelse var bokförd i både PUM-A och Pär behöll vi händelsen 
såsom den bokförts i PUM-A eftersom det fanns mer informationsvärde i PUM-A. 

Vad som faktiskt var en dubblett avgjordes av en manuell kontroll. Antalet möjliga 
kombinationer som vi behövde jämföra var enormt. Om alla rader inom respektive 
polisregion skulle jämföras manuellt fanns det 376 309 möjliga kombinationer att 
jämföra. 
För att minska antalet potentiella jämförelser mellan beskrivningarna av 
händelserna använde vi två kvantitativa textanalysmetoder: syntaktisk närhet och 
semantisk närhet. Den horisontella dubblettrensningen gjordes enligt följande 
steg: 
1.  När en beskrivning hade snarlik syntax210 flaggades de för manuell 
bedömning. Om en beskrivning ansågs vara en horisontell dubblett behöll 
vi den bokförda raden i PUM-A och raderade den överflödiga raden i Pär. 
2.  Samma procedur upprepades med semantisk närhet211 på det rensade 
datamaterialet för polisregionerna Syd, Väst och Stockholm (de andra 
polisregionerna gicks igenom för hand utan maskinell flaggning). 
3.  När alla horisontella dubbletter hade åtgärdats slog vi ihop de båda tabellerna 
till en. 
Sammantaget identifierade vi 192 observationer i Pär som överflödiga (dvs. det 
fanns en dubblett i PUM-A). 
Vertikala dubbletter 
Den vertikala dubblettrensningen gjordes enligt följande steg: 
1.  Perfekta dubbletter avseende beskrivning, polisregion och datum rensades 
ut (84 observationer). 
2.  Dubbletter avseende beskrivning och polisregion men med varierande 
datum rensades endast ut om det fanns ett datum i beskrivningen som var 
identiskt med en annan potentiell dubblett (14 observationer). 
 
210   Snarlik syntax beräknas med Levenshteindistansen. Distansen är ett tal som återger antalet 
teckenförändringar som krävs för att båda uttrycken som jämförs ska bli identiska. 
Beräkningarna normaliseras sedan till ett tal mellan 0 och 100, där 100 visar att uttrycken är 
100 procent identiska (detta görs för att hantera att uttrycken är olika långa). Alla möjliga 
kombinationer beräknas. Uttryck som överstiger 60 har flaggats för manuell kontroll. Detta 
resulterade i 107 flaggningar. 
211   Alla beskrivningar av händelsen vektoriseras, dvs. transformeras till en vektor med längden 
768 där varje element är ett kontinuerligt tal mellan -1 och 1. Sedan beräknas avstånden 
mellan alla dessa vektorer med cosinuslikhet. Alla möjliga kombinationer beräknas och de 
vars likhet överstiger 0,7 flaggas för manuell kontroll. Vektoriseringen görs med en s.k. 
transformer som är tränad av KB-Lab: https://kblabb.github.io/posts/2021-08-23-a-swedishsentence-transformer/. 

3.  Syntaktisk närhet beräknades inom polisregioner och år. Detta 
kontrollerades och bedömdes manuellt. Om två eller flera rader bedömdes 
gälla samma händelse behöll vi endast den första observationen 
(32 observationer). 
Sammantaget identifierade vi 130 observationer som överflödiga (dvs. det fanns en 
dubblett i den sammanslagna tabellen som innehöll observationer från både Pär 
och PUM-A).  
Sammantaget exkluderade vi 322 observationer som vi bedömde som horisontella 
eller vertikala dubbletter.  
Felaktiga registreringar etc. 
Vi fann 23 observationer som kunde betraktas som felregistreringar. De innehöll 
varierande former av: ”makulerat”, ”felregistrering”, ”.”, ”inställd”, ”kopia” och 
”dubbelförd”. 
När dessa felaktiga observationer exkluderades hade vi 3 250 särskilda händelser 
kvar. 
Dessutom rörde  
•  1120 observationer Säkerhetskontroll i domstol vilka exkluderades på grund av 
att det i huvudsak bara var två polisregioner som registrerade det som en 
särskild händelse 
•  104 observationer Insatser vid kärnteknisk anläggning/transport av kärnämne 
vilka exkluderades på grund av att det till stor del handlade om 
dokumentation och administration snarare än operativ verksamhet 
•  324 observationer administrativa åtgärder i samband med särskilda 
händelser  
•  44 observationer händelser med hänvisning till hemliga diariet vilka 
exkluderades då vi avgränsat bort händelser som omfattas av sekretess. 
När vi exkluderat dessa observationer hade vi 1 658 särskilda händelser kvar. 
Kategorisering 
Observationerna i PUM-A är redan från början kategoriserade utifrån vilken typ av 
särskild händelse som ärendet avser. Observationerna i Pär är däremot 
kategoriserade utifrån saknummer vilket inte ger lika detaljerad information om 
vilken typ av händelse det handlar om. Mot bakgrund av det kategoriserade vi 

Pärärendena på egen hand, baserat på ärendemeningarna, utifrån kategorierna i 
PUM-A. Vi erbjöd sedan respektive polisregion och Noa att kvalitetssäkra de 
kategoriseringar som vi genomfört. De observationer där det inte på ett tydligt sätt 
framgick vilken typ av särskild händelse ärendet avsåg skickade vi till respektive 
polisregion och Noa och bad dem att kategorisera ärendena utifrån kategorierna i 
PUM-A.  
När datamaterialet hade kvalitetssäkrats och kategoriserats av polisregionerna och 
Noa och skickats åter till Riksrevisionen, hade det minskat med 53 observationer 
till 1 605 observationer. Minskningen bestod till största del av ärenden som 
Polismyndigheten bedömt varit felregistrerade. 
Rensning baserat på stoppord och komplexa dubbletter 
I nästa steg skapade vi en stoppordlista för att fånga upp de ärenden som inte 
bedömdes vara en särskild händelse. Stoppordlistan bestod av följande regexkod: 
”uppföljning|utvärdering|erfarenhetsberättelse|planering|återuppta| 
avslutainriktning|operationsorder|fråga|rutin|förlängning|funktionsuppföljn
ing|kallelse|återkallelse|ändring|ansökan|stabsarbete|samordning|biträde|ber
edskapsläge|normativ|planläggning” 
Dessutom undersöktes en rad ord som misstänktes vara dubbletter, exempelvis 
"corona|covid|pandemi. Alla träffar granskades manuellt. Dessa bearbetningar 
minskade antalet observationer med 49 till 1 556. 
Sammanställning av särskilda händelser utifrån kategori 
Sammantaget exkluderade vi 2039 observationer ur sammanställningen som vi 
eller Polismyndigheten bedömde vara dubbletter, felregistreringar eller 
administrativa åtgärder kopplade till särskilda händelser eller som av andra skäl 
inte bedömdes vara faktiska särskilda händelser. De återstående 1 556 
observationerna har sammanställts efter vilken kategori de tillhör i nedanstående 
tabell. 

Tabell 1 Antal särskilda händelser registrerade i Pär och PUM-A, uppdelade efter 
inriktning, 2015–2021212 
Kategori  Antal 
Offentliga tillställningar  313 
Bevakningsuppdrag  311 
Grov brottslighet – annat utanför GOB-uppdraget  230 
Allmänna sammankomster  198 
Våld  152 
Sabotage och bombhot  72 
Ordningsstörande händelser  61 
Räddningstjänst  39 
Övrigt   36 
Krisberedskap  29 
Gemensam verksamhet  28 
Grov brottslighet – GOB-uppdraget  15 
Övriga BrB-brott  12 
Övriga specialstraffrättsliga brott  12 
Trygghet  9 
Mängd- och seriebrottslighet  8 
Skadegörelse  6 
Bedrägeri  6 
Narkotika  5 
Tillsynsarbete  5 
Trafik  4 
Livsstilskriminella  2 
Tillgrepp  2 
Övriga brott mot person  1 
Totalsumma  1 556 
 
212   De särskilda händelserna har inletts på Noa, på nationell nivå eller på regional nivå. 
Nationella särskilda händelser har i vissa fall även inneburit att det funnits regionala särskilda 
händelser, varpå dessa i sådana fall utgör flera observationer i sammanställningen.  

B. Merkostnader 
Baserat på sammanställningen av särskilda händelser (tabell 1) begärde vi in 
underlag från polisregionerna och Noa avseende merkostnader gällande de 
230 särskilda händelserna i kategorin Grov brottslighet – annat utanför GOB-
uppdraget. Merkostnaderna kan exempelvis utgöras av kostnader för resor, hotell, 
traktamente, övertidstillägg eller tidsförskjutningstillägg. Underlaget avseende de 
totala merkostnaderna har sammanställts i nedanstående tabell. Totalt 77 av de 
230 särskilda händelserna har en merkostnad angiven, och 30 händelser uppges 
inte ha genererat någon merkostnad. Det innebär att vi saknar uppgifter om 
eventuella merkostnader för 123 händelser, vilket motsvarar 53,5 procent av de 
särskilda händelserna mot grov brottslighet. Polisregionerna och Noa har erbjudits 
att kvalitetssäkra sammanställningen utifrån respektive polisregions eller 
avdelnings uppgifter. 
Tabell 2 Merkostnader avseende särskilda händelser mot grov brottslighet 2015–2021 
  Totalt 
Kostnad (kronor)213  115 551 700 
Antal händelser totalt  230 
Antal händelser med kostnader  77 
Antal händelser med 0 kr merkostnad214  30 
Antal händelser där ev. merkostnader inte går att spåra  123 
Andel händelser där ev. merkostnader inte går att spåra  53,5 % 
 
213   En polisregion redovisade även merkostnader för andra särskilda händelser som inte ingår i 
vår sammanställning motsvarande cirka 2,5 miljoner kronor. Dessa merkostnader har inte 
räknats med i totalen eftersom vi inte kan säkerställa att de avser särskilda händelser riktade 
mot grov brottslighet. 60,9 miljoner kronor utgjordes av kostnaden för den nationella 
särskilda händelsen NSH Rimfrost. 
214   Kategorin omfattar även särskilda händelser som slagits ihop med andra särskilda händelser 
varpå ingen separat merkostnad bokförts för dessa särskilda händelser.  

Bilaga 2. Stabens organisation  
En särskild händelse organiseras och leds som en polisoperation eller en 
polisinsats.215 216 Vid beslut om en särskild händelse kan en stab organiseras till 
stöd för kommenderingschefens ledning av polisoperationen eller polisinsatsen. 
Stabens storlek och de funktioner som ingår anpassas utifrån ledningsbehovet. 
Figur 1 Organisation av kommenderingschefens stab 
Personaltjänst 
Stabschef
(N1/R1)
Underrättelser 
Stabssekreterare (N2/R2)
Operativ samordning  Operationscentrum 
(N3/R3) (OPC)
Logistik  Planering
(N4/R4) (N3/R3 Plan) 
Planering och strategisk  Samordning av utredning 
operation/insatsanalys (N5/R5) och spaning (N3/R3-K)
Tekniska ledningssystem  Behov
(N6/R6) (N3/R3 Behov)
Kommunikation 
(N7/R7)
Ekonomi, juridik  
(N8/R8)
Samverkan
(N9/R9)
Stabschefen leder stabens arbete så att kommenderingschef eller polisinsatschef får 
det ledningsstöd som han eller hon behöver.  
Stabssekreteraren stödjer stabschefen med informationshantering i form av 
dokumentation och stabens informationsstruktur och informationsflöde. 
 
215   En polisoperation är en sammanfattande benämning på flera polisinsatser eller andra 
åtgärder som tillsammans syftar till att nå bestämda målsättningar. 
216   Polismyndigheten, Polismyndighetens riktlinjer för ledning vid särskilda händelser, 2019, s. 5. 

Om en stab organiseras inom Noa eller på nationell nivå benämns 
stabsfunktionerna N 1–9 (nationell operativ stab). Organiseras staben inom en 
polisregion benämns stabsfunktionerna R 1–9 (regional operativ stab).217 218 
Funktioner vid nationell och regional operativ stab 
Följande funktioner ingår vanligen i kommenderingschefens stab: 
Funktionen för personaltjänst (N1/R1) stödjer kommenderingschefens ledning av 
polisoperationen eller polisinsatsen med personaladministration utifrån 
kommenderingschefens inriktning. Personaladministration innebär till exempel 
inkvartering, personalomsättning, arbetstidsreglering, arbetsmiljö, psykosocialt 
omhändertagande och övergripande personalfrågor. N1/R1 samordnar även 
kommenderingschefens samverkan med skyddsombud.  
Funktionen för underrättelser (N2/R2) stödjer kommenderingschefens ledning av 
polisoperationen eller polisinsatsen med relevanta underrättelser och 
omvärldsbevakning. Funktionen samordnar underrättelsetjänsten enligt 
kommenderingschefens inriktning. 
Funktionen för operativ samordning (N3/R3) stödjer kommenderingschefens 
ledning av polisoperationen eller polisinsatsen genom att samordna operationens/ 
insatsens pågående verksamhet enligt kommenderingschefens inriktning samt 
följer kontinuerligt upp beslutade åtgärder och givna order. Funktionen stödjer 
också kommenderingschefens ledning av polisoperationen eller polisinsatsen 
genom att samordna planering av polisoperationens eller polisinsatsens 
kommande verksamhet i enlighet med kommenderingschefens inriktning. 
Funktionsansvarig för N3/R3 är polisoperationens eller polisinsatsens 
operationsledare (OPL) och ansvarar därmed för:  
•  Operationscentrum (OPC) som genomför uppföljning av pågående 
verksamhet och kommunicerar med polisinsatschef eller direkt underställd 
chef. 
•  N3/R3 Plan som samordnar planering av kommande verksamhet. 
•  N3/R3-K som samordnar utredning och spaning. 
•  N3/R3 Behov som är avsedd för situationer då ytterligare enheter kan 
organiseras vid N3/R3 efter behov. 
 
217   En stab kan även organiseras på taktisk ledningsnivå där stabsfunktionerna benämns T 1–9. 
218   Polismyndigheten, Polismyndighetens riktlinjer för ledning vid särskilda händelser, 2019, s. 11. 

OPL har mandat att: 
•  Fatta beslut om justering av pågående verksamhet inom ramen för den 
inriktning som kommenderingschef uttrycker i operationsorder och gällande 
koordineringsorder. Pågående verksamhet regleras genom kompletterande 
order. 
•  Ge direktiv till och leda en taktisk bedömandegrupp (TBG) inom ramen för 
pågående verksamhet. 
•  Ge direktiv till N3 Plan/R3 Plan avseende planering av kommande 
verksamhet inom ramen för den inriktning som kommenderingschef 
beslutat om. 
Funktionen för logistik (N4/R4) stödjer kommenderingschefens ledning av 
polisoperationen eller polisinsatsen genom att samordna logistiken enligt 
kommenderingschefens inriktning för att bidra till polisoperationens eller 
polisinsatsens uthållighet. Med logistik avses här till exempel planering och 
effektuering av bland annat utrustningsbehov, förtäring, reparationsservice, fordon 
och förläggning.  
Funktionen för planering och strategisk operation/insatsanalys (N5/R5) stödjer 
kommenderingschefens ledning av polisoperationen eller polisinsatsen genom att 
samordna bedömningar av och planering för hela polisoperationen eller 
polisinsatsen i enlighet med kommenderingschefens inriktning. Funktionen 
samordnar också operationsplanens utformning. Under pågående polisoperation 
eller polisinsats stödjer N5/R5 kommenderingschefens ledning genom fortlöpande 
bedömningar av kommande möjliga händelseutvecklingar och utarbetande av 
planer för alternativa åtgärder. N5/R5 stödjer också kommenderingschefens 
ledning av polisoperationen eller polisinsatsen genom att löpande samordna 
värderingar av situationens innebörd för polisoperationen eller polisinsatsen.  
Funktionen för tekniska ledningssystem (N6/R6) stödjer kommenderingschefens 
ledning av polisoperationen eller polisinsatsen genom att samordna upprättande 
och användningen av tekniska ledningsstödssystem såsom sambands- och 
informationssystem i enlighet med kommenderingschefens inriktning. Inom 
ramen för detta hanteras till exempel sambandsplan och tekniskt ledningsstöd. 
Funktionen för kommunikation (N7/R7) stödjer polisoperationen eller 
polisinsatsen med intern och extern kommunikation. Funktionen samordnar även 
kriskommunikation och informationsdelning. 

Funktionen för ekonomi (N8E/R8E) stödjer kommenderingschefens ledning av 
polisoperationen eller polisinsatsen med ekonomiska bedömningar av kostnader 
för polisoperationen eller polisinsatsen samt ger stöd i den löpande hanteringen av 
ekonomiska frågor, till exempel kontering och fakturering. 
Funktionen för juridik (N8J/R8J) stödjer kommenderingschefens ledning av 
polisoperationen eller polisinsatsen med rättsliga bedömningar på såväl kort som 
lång sikt i enlighet med kommenderingschefens inriktning. Funktionen utarbetar 
juridiska råd, till exempel avseende tillståndsfrågor och tolkningar av gällande 
lagstiftning.  
Funktionen för samverkan (N9/R9) stödjer kommenderingschefens ledning av 
polisoperationen eller polisinsatsen genom att samverka med andra, såsom 
tjänsteman i beredskap, räddningstjänsten, hälso- och sjukvården eller 
Försvarsmakten, i enlighet med kommenderingschefens inriktning. 

Sverige som sprider sig alltmer utanför storstäderna. För att bekämpa sådan 
brottslighet  kan  Polismyndigheten  besluta  om  särskilda  händelser,  vilket 
innebär att verksamheten leds i särskild ordning och gör det möjligt att 
snabbt mobilisera resurser och kompetens. 
Det  finns  flera  indikationer  på  brister  i  Polismyndighetens  arbete  med 
särskilda händelser riktade mot grov brottslighet, både när det gäller huruvida 
händelserna  har  haft  effekt  och  om  effekten  ens  är  möjlig  att  bedöma. 
Riksrevisionen har därför granskat om särskilda händelser är en effektiv 
ledningsform för att bekämpa grov brottslighet. 
Riksrevisionens övergripande slutsats är att särskilda händelser kan vara ett 
effektivt sätt att leda arbetet under de första timmarna eller dagarna efter 
att ett grovt brott har begåtts. Särskilda händelser som pågår under längre 
tid än så gör större skada än nytta, framför allt eftersom de ofta innebär 
resursförflyttningar som ger negativa konsekvenser i de lokalpolisområden 
som måste bistå med resurser. Riksrevisionen bedömer därför att bekämpning 
av grov brottslighet inte bör ske genom långvariga särskilda händelser.
 
Riksrevisionen
S:t Eriksgatan 117
Box 6181, 102 33 Stockholm
