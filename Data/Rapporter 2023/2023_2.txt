Polisens hantering av 
mängdbrott
– en verksamhet vars förmåga  
behöver förstärkas
RiR 2023:2

Riksrevisionen  är  en  myndighet  under  riksdagen  med  uppgift  att  granska  statliga 
myndigheter och verksamheter. Vi bedriver både årlig revision och effektivitetsrevision. 
Genom ett grundlagsskyddat oberoende har Riksrevisionen ett starkt mandat och är en 
viktig del av riksdagens kontrollmakt som bidrar till förbättringar och demokratisk insyn.
Denna rapport har tagits fram inom effektivitetsrevisionen, vars uppgift är att granska hur 
effektiv den statliga verksamheten är. Vi lämnar även rekommendationer för att förbättra 
den granskade verksamheten. Effektivitetsgranskningar lämnas direkt till riksdagen som 
bereder dem tillsammans med en svarsskrivelse från regeringen.
Riksrevisionen

Beslutad: 2023-02-14 
Diarienummer: 3.1.1-2022-0115 
RiR 2023:2 
Till: Riksdagen 
Härmed överlämnas enligt 9 § lagen (2002:1022) om revision av statlig verksamhet m.m. 
följande granskningsrapport: 
Polisens hantering av mängdbrott 
– en verksamhet vars förmåga behöver förstärkas 
Riksrevisionen har granskat om Polismyndighetens och regeringens hantering av 
mängdbrott är effektiv. Resultatet av granskningen redovisas i denna 
granskningsrapport. Den innehåller slutsatser och rekommendationer som avser 
regeringen och Polismyndigheten.  
Riksrevisor Helena Lindberg har beslutat i detta ärende. Revisionsdirektör 
Per Dackenberg har varit föredragande. Enhetschef Jesper Antelius, 
revisionsdirektör Susanna Honnér Regnstrand samt revisionsledare Jenny Lee 
har medverkat i den slutliga handläggningen. 
Helena Lindberg 
  Per Dackenberg 
För kännedom 
Regeringskansliet; Justitiedepartementet 
Polismyndigheten   

Innehåll 
Sammanfattning  4 
1  Inledning  7 
1.1  Motiv till granskning  7 
1.2  Övergripande revisionsfråga och avgränsningar  9 
1.3  Bedömningsgrunder  9 
1.4  Metod och genomförande  13 
2  Mängdbrott och hanteringen av dessa  16 
2.1  Mängdbrotten är olika svåra att utreda  16 
2.2  Så här brukar mängdbrottsärenden hanteras  17 
3  Hur utredningsverksamheten hanterar mängdbrotten  23 
3.1  Sammanfattande iakttagelser  23 
3.2  Kännedom om utredningsmetodiken – PNU  24 
3.3  Svårt att följa PNU i alla delar  25 
3.4  Omfattande inflöde av brottsanmälningar  27 
3.5  Polisens kontaktcenter – både service och utredning  28 
3.6  Jouren hanterar alla slags brott  32 
3.7  Patruller i yttre tjänst hinner inte alltid skriva kompletta 
anmälningar  33 
3.8  Utredning av grov brottslighet tränger undan utredningen av 
mängdbrott  35 
3.9  Kompetensbrist vid beställning av forensiska undersökningar  35 
3.10  Svårare att tillämpa förundersökningsbegränsning på PKC och i 
jourmiljö  36 
3.11  Svårt att använda ärendesamordningen för att effektivisera  39 
3.12  Brottssamordningen sker i olika omfattning  40 
4  Hur Polismyndighetens styrning påverkar förmågan att hantera 
mängdbrott  42 
4.1  Sammanfattande iakttagelser  42 
4.2  Lokalpolisområdena har olika förutsättningar  43 
4.3  Stora budgetökningar men mängdbrotten hinns ändå inte med  46 
4.4  Uppdelningen i process- och verksamhetsansvar borgar inte för 
helhetsperspektiv  47 
4.5  Resursfördelningsplanerna tillgodoser inte behoven  49 
4.6  Brottskatalogen är full av särlösningar, men följs ändå inte  55 
4.7  Effektiv förundersökningsledning är inte självklart  56 
4.8  Kompetens och förmåga behöver få utrymme att utvecklas  58 
4.9  IT-systemen behöver utgå mer från kärnverksamhetens behov  64 
   

5  Regeringens arbete för en effektiv hantering av mängdbrotten  67 
5.1  Sammanfattande iakttagelser  67 
5.2  Regeringen har ökat Polismyndighetens anslag  68 
5.3  Regeringen har lämnat flera nödvändiga uppdrag  68 
5.4  Regeringen har tagit initiativ till snabbare lagföring  72 
5.5  Regeringen har dröjt med att föreslå ändringar i lagstiftningen 
trots att brottsligheten digitaliserats  73 
5.6  Regeringen har inte krävt kvalitativ utvärdering och lärande av 
Polismyndigheten  73 
5.7  Regeringen har inte varit tydlig med att det inte finns något absolut 
krav på fördelningen av poliser respektive civila  74 
6  Slutsatser och rekommendationer  75 
6.1  Slutsatser  75 
6.2  Rekommendationer  81 
Ordlista  82 
Referenslista  84 
 
Elektroniska bilagor 
Till rapporten finns en bilaga i pdfformat att ladda ner från Riksrevisionens 
webbplats. Bilagan kan även begäras ut från ärendets akt genom registraturen.  
Bilaga 1 Metodbilaga med enkätsvar 
 

Sammanfattning 
Riksrevisionen har granskat hur polisen hanterar mängdbrott. Mängdbrotten utgör 
mer än 80 procent av alla anmälda brott. Det handlar om stöld, skadegörelse, 
bedrägeri, misshandel, m.m. Mängdbrott kan tillfoga dem som utsätts för allvarlig 
skada. Det leder också till ekonomiska förluster för alla företag som drabbas. 
Mängdbrott kan dessutom ha starka samband med grov organiserad brottslighet. 
Det är alltså angeläget att polisen bekämpar mängdbrott på ett effektivt sätt. Trots 
stora anslagsökningar, fler anställda och en genomgripande omorganisation har 
ändå resultaten av mängdbrottshanteringen blivit sämre sett till uppklaring. 
Riksrevisionen anser att Polismyndigheten inte hanterar mängdbrott effektivt. 
Polismyndighetens anslagsökningar har skapat goda förutsättningar att både anställa 
mer personal och kompetensutveckla befintlig personal för att kunna hantera mer 
komplexa brottsutredningar. Trots det är den operativa förmågan att hantera 
mängdbrott bristfällig till följd av ett antal faktorer som Polismyndigheten 
disponerar över:  
•  Polismyndighetens sätt att fördela resurser har inte lyckats skapa tillräcklig 
bemanning i lokalpolisområdena, samtidigt som personalen där i alltför stor 
utsträckning behöver ta över utredningar av grova brott från andra nivåer 
eller lånas ut för att bistå med sådana utredningar. Riksrevisionen inser att 
Polismyndigheten emellanåt är tvungen att göra prioriteringar som innebär 
omfattande omgrupperingar av personal, men det som granskningen visar är 
ett ständigt pågående dränage av utredningsresurser från 
lokalpolisområdena som ska vara basen i polisens verksamhet.  
•  Polismyndigheten genomför inte nödvändig kompetensutveckling för att 
skapa ökad förmåga, och sprider inte kunskap och goda exempel vidare inom 
myndigheten på ett systematiskt sätt.  
•  Polismyndigheten har genom ett internt beslut begränsat anställningen av 
civilanställda. Detta trots att civil personal är viktig för att effektivt kunna ta 
emot anmälningar, utreda, genomföra forensiska undersökningar och stödja 
både yttre och inre personal administrativt. 
Konsekvensen blir att den operativa nivån får en omfattande arbetsbelastning, som 
resulterar i bristande utredningsåtgärder. Detta riskerar i sin tur att leda till att brott 
som har förutsättningar att kunna utredas i stället blir liggande under så lång tid att 
de inte längre går att utreda, eftersom bevisningen har försvagats. En annan 
konsekvens kan vara att handläggningen avslutas utan att någon utredning inleds, 
trots att brotten skulle ha kunnat utredas vidare. 

Samtidigt visar granskningen att det finns möjligheter i polisorganisationen att öka 
förmågan. Dessa styrkor förtjänar att lyftas fram, och är viktiga att bygga vidare på 
för att skapa en effektivare hantering av mängdbrotten. Det handlar framför allt om: 
•  Att det finns många poliser och civilanställda som är kompetenta att hantera 
mängdbrott och vill göra ett bra jobb, men vars arbete försvåras av att 
resurser dras bort från lokalpolisområdenas utredningsgrupper.  
•  Att det nya snabbförfarandet – Snabbare lagföring – gör det möjligt att kunna 
öka förmågan eftersom det skapar en effektivare hantering genom 
skyndsamhetskrav och förenklade rutiner för bland annat delgivning.     
Riksrevisionen bedömer att läget är allvarligt. Om Polismyndigheten inte kommer 
till rätta med de tillkortakommanden som granskningen synliggör bedömer 
Riksrevisionen att det på sikt kan leda till att brottsutsatta privatpersoner, 
näringsidkare och organisationer inte får sin trygghet och säkerhet tillgodosedd. 
Riksrevisionen bedömer också att allmänhetens förtroende för rättsväsendet 
riskerar att minska. 
Rekommendationer 
I syfte att öka förmågan att utreda mängdbrott lämnar Riksrevisionen följande 
rekommendationer till Polismyndigheten. 
•  Se till att verksamhetens behov och tillgången på kompetens är styrande för 
hur många poliser och civil personal som anställs.  
•  Se till att Polisens kontaktcenter blir fullbemannat och att nödvändig 
kompetens och brottssamordningsförmåga är säkerställd, så att alla adekvata 
utrednings- och samordningsåtgärder kan ske där.  
•  Öka samverkan mellan Polisens kontaktcenter och jourmiljön och se till att 
ärendesamordning och förundersökningsbegränsning sker så tidigt som 
möjligt i processen.  
•  Se över hur systemet med e-anmälningar fungerar i syfte att höja kvaliteten 
och minska det merarbete som uppstår till följd av behov av korrigeringar 
och kompletteringar. 
•  Utveckla och stärk brottssamordningen på alla nivåer och se till att det finns 
IT-stöd som underlättar denna, exempelvis genom att möjliggöra lokala 
lägesbilder i realtid utifrån inkomna brottsanmälningar.  
•  Se över hur vidareutbildningen bättre kan utformas och anpassas till 
verksamhetens behov för att skapa god förmåga att hantera alla mängdbrott. 

1  Inledning 
1.1  Motiv till granskning 
Trots stora anslagsökningar, fler anställda och en genomgripande omorganisation 
har Polismyndighetens resultat i form av personuppklaring1 försämrats.2 
Mängdbrott avser brott som är vanligt förekommande och som anses vara av enkel 
beskaffenhet och där förundersökningen som huvudregel ska ledas av 
Polismyndigheten.3 Mängdbrotten utgör mer än 80 procent av alla brott som 
anmäls till Polismyndigheten, det vill säga mer än 1,2 av 1,4 miljoner anmälda 
brott under 2022.4  
Vanligt förekommande mängdbrott är bedrägeri, stöld, misshandel, ringa 
narkotikabrott, olovlig körning, rattfylleri, drograttfylleri, olaga hot, ofredande samt 
skadegörelse. Mängdbrott medför en hög belastning för polisen, särskilt på 
lokalpolisområdesnivån där de flesta mängdbrott ska utredas. En företeelse som 
leder till hög belastning för polisen är att det finns brottsaktiva individer som begår 
mängdbrott i mycket stor omfattning. Brottens allvarlighetsgrad är ofta så låg att 
det endast går att döma ut böter eller så korta fängelsestraff att individen snart är 
frigiven och kan fortsätta att begå nya mängdbrott. Även förekomsten av 
internationella brottsnätverk bidrar till en hög belastning.  
Det är stor skillnad på andelen personuppklarade brott mellan olika brottstyper. 
För trafikbrott och ringa narkotikabrott, där patrullerande poliser ingriper mot 
gärningspersonen, är personuppklaringen mellan 45 och 75 procent. I jämförelse 
ligger personuppklaringen väsentligt lägre för brott där det sällan finns en 
 
1   Att ett brott är personuppklarat innebär att en person har bundits till brottet genom att 
åklagare har väckt åtal, utfärdat strafföreläggande eller meddelat åtalsunderlåtelse.  
2   Se exempelvis regeringsbeslut Ju2021/02238; prop. 2021/22:1, s. 18 f. samt Polisen, 
Redovisning av regeringsuppdraget Uppdrag till Polismyndigheten att redovisa hur 
polisverksamheten ska stärkas och utvecklas, 2018. 
3   Begreppet mängdbrott används av Polismyndigheten och Åklagarmyndigheten för vanligt 
förekommande brott där saken anses vara av enkel beskaffenhet. Av 23 kap. 3 § första stycket 
rättegångsbalken samt 1 och 4 §§ Åklagarmyndighetens föreskrifter och allmänna råd om 
ledning av förundersökning i brottmål (ÅFS 2005:9) framgår att Polismyndigheten som 
huvudregel ska leda förundersökningen i dessa fall. I bilagan till ÅFS 2005:9 finns en 
förteckning med de brott där saken som regel ska anses vara av enkel beskaffenhet. Det är 
dessa brott som även benämns mängdbrott.  
4   Brottsförebyggande rådet, ”Antalet anmälda brott. Preliminär statistik 2022”, hämtad  
2023-02-06. Den slutgiltiga statistiken för 2022 presenterar Brottsförebyggande rådet den 
30 mars 2023, vilket är efter denna rapports publicering.  

identifierad gärningsperson i anmälan, exempelvis 6 procent för stöld5, 2 procent 
för skadegörelse6 och 5 procent för bedrägeri7 år 2021. För samtliga anmälda brott 
är trenden minskande för personuppklaringen, från 17 procent 2012 till 13 procent 
2021.8   
Resultaten är alltså svaga, och utvecklingen går åt fel håll. Mängdbrott kan tillfoga 
allvarlig skada för såväl enskilda som samhället i stort. De brottsutsatta 
människorna kan uppleva att samhället sviker när de brott de utsatts för 
överhuvudtaget inte utreds och brottslingarna går fria. Risken är påtaglig att 
allmänhetens förtroende för rättsväsendet börjar gå förlorat, när anmälda 
brottsmisstankar läggs ned i stor utsträckning trots att det ibland finns bevisning.9  
Brottsligheten leder också till höga kostnader för hela samhället. Dessa kostnader 
är svåra att mäta, men enbart för alla de företag som utsätts för mängdbrott 
uppskattas den årliga kostnaden uppgå till cirka 90 miljarder kronor.10 Därutöver 
tillkommer de kostnader som träffar enskilda personer som utsätts för brott samt 
de för sjukvård, sjukförsäkring, etc.  
Mängdbrotten kan inte sällan ha starka samband med den grova organiserade 
brottsligheten, såtillvida att det är samma individer som är involverade. Det gäller 
vid exempelvis bedrägeribrott, narkotikabrott och vissa brott begångna av unga 
lagöverträdare.11 Ett sätt att bekämpa den grova brottsligheten är därför att utreda 
mängdbrotten och lagföra gärningspersonerna. Det är alltså angeläget att polisen 
bekämpar även mängdbrott på ett effektivt sätt.  
 
5   8 kap. brottsbalken: stöld, rån m.m.  Brottsförebyggande rådet, ”Personuppklaringsstatistik 
2012–2021”, hämtad 2023-02-06. Den slutgiltiga statistiken för 2022, inklusive 
lagföringsprocent, presenterar Brottsförebyggande rådet den 30 mars 2023, vilket är efter 
denna rapports publicering. Därför används statistik för 2021.  
6   12 kap. brottsbalken: skadegörelsebrott. Brottsförebyggande rådet, 
”Personuppklaringsstatistik 2012–2021”, hämtad 2023-02-06.  
7   9 kap. brottsbalken: bedrägeri och annan oredlighet. Brottsförebyggande rådet 
”Personuppklaringsstatistik 2012–2021”, hämtad 2023-02-06. 
8   Brottsförebyggande rådet, ”Kriminalstatistik: Uppklarade brott, uppklarings- och 
personuppklaringsprocent för hela landet de senaste tio åren”, hämtad 2022-12-09. 
9   Har bäring på delmål 16.3 i Agenda 2030. 
10   Svenskt Näringsliv, Brottslighetens kostnader 2022, 2022. 
11   Se till exempel Polisen, De organiserade bedrägerierna, 2021. När det gäller unga lagöverträdare 
finns skyndsamhetskrav som gör att dessa brott prioriteras.  

1.2  Övergripande revisionsfråga och avgränsningar 
Denna granskning är inriktad mot polisens hantering av mängdbrott. Den 
övergripande revisionsfrågan lyder: Hanterar polisen mängdbrott effektivt?12   
Den övergripande frågan besvaras med hjälp av tre delfrågor:  
1.  Arbetar utredningspersonalen13 efter fastställda metoder och arbetssätt som 
effektiviserar utredning av mängdbrott?  
2.  Har Polismyndigheten genom sin styrning skapat tillräcklig förmåga14 att 
hantera mängdbrott effektivt?  
3.  Har regeringen möjliggjort en effektiv hantering av mängdbrott i 
Polismyndigheten?  
Granskningen omfattar inte polisens arbete med att förebygga brott. Skälet är att 
det är en omfattande process för att minska inflödet av anmälda brott, och därmed 
minska brottsligheten totalt, och som därför kräver en egen granskning.  
Granskningen omfattar inte heller åklagares förundersökningsledning och 
åtalsprövning eller ordningsvakters arbete. 
1.3  Bedömningsgrunder 
Övergripande bedömningsgrund 
Våra bedömningar utgår från tre övergripande grunder. För det första är det 
riksdagens mål för kriminalpolitiken att brottsligheten ska minska och människors 
trygghet öka. För det andra är det riksdagens mål för rättsväsendet om rättssäkerhet 
och rättstrygghet för den enskilde.15 För det tredje är det budgetlagens och 
myndighetsförordningens krav på att verksamheten ska bedrivas effektivt, enligt 
gällande rätt samt att den fortlöpande ska utvecklas.16 Dessa grunder har 
operationaliserats till de tre delfrågorna enligt följande.  
 
12   Med effektivt menas i detta sammanhang framför allt resursutnyttjande, det vill säga 
förhållandet mellan nedlagda resurser och uppnådda resultat. 
13   Med utredningspersonal avses all personal som deltar i olika utredningsmoment, alltså även 
poliser i yttre tjänst som håller förhör, säkrar bevisning eller vidtar andra 
förstahandsåtgärder.  
14   Med förmåga avses i vilken mån verksamheten uppnår effekt i förhållande till ställda mål och krav. 
15   Prop. 1997/98:1, bet. 1997/98:JuU1, rskr. 1997/98:87. Rättssäkerhet innebär att rättsskipning 
och annan myndighetsutövning ska vara förutsebar, transparent och enhetlig samt bedrivas 
med hög kvalitet. Med rättstrygghet avses att enskilda personer och andra rättssubjekt ska 
vara skyddade mot brottsliga angrepp på liv, hälsa, frihet, integritet och egendom. 
16   1 kap. 3 § budgetlagen (2011:203) samt 3 § och 6 § första stycket myndighetsförordningen 
(2007:515). 

Bedömningsgrunder till delfråga 1  
För att svara på frågan om utredningspersonalen arbetar efter fastställda metoder 
och arbetssätt som effektiviserar utredning av mängdbrott utgår vi från 
bestämmelserna om förundersökning i rättegångsbalken. Där framgår att en 
förundersökning ska inledas så snart det på grund av angivelse eller annat skäl 
finns anledning att anta att ett brott som hör under allmänt åtal har begåtts. En 
förundersökning behöver dock inte inledas om det är uppenbart att brottet inte går 
att utreda.17 Därutöver finns bestämmelser om förundersökningsbegränsning som 
innebär att en förundersökning inte behöver inledas samt att en förundersökning 
kan läggas ned i vissa fall.18 Att arbetsbelastningen på en myndighet är hög eller att 
det finns utredningsbalanser medför inte att förundersökningsplikten bortfaller.19 
För att höja kvaliteten och öka effektiviteten vid utredningen av mängdbrott har 
Polismyndigheten sedan början av 2000-talet implementerat ett nationellt 
utredningskoncept (PNU). PNU, som numera heter Polismyndighetens nationella 
utredningsmetodik, är en gemensam arbetsmetodik för att hantera det 
brottsbekämpande uppdraget där mängdbrott ingår så att poliser i hela landet 
arbetar på samma sätt, men ger inte specifika instruktioner om hur utredningen 
ska göras. Därför finns även riktlinjer och handböcker som ska ge mer specifik 
vägledning om hur utredningen ska genomföras för olika sorters brott.20 En 
grundpelare i PNU är så tidiga utredningsåtgärder som möjligt, exempelvis att 
ingripande poliser påbörjar utredningsåtgärder direkt på brottsplatsen genom att 
hålla förhör och säkra bevis när förhållandena så tillåter. En annan grundpelare är 
att förundersökningsledare alltid ska finnas tillgängliga för att kunna ta ställning i 
förundersökningsfrågan. En tredje grundpelare är att olika brottsmisstankar på en 
och samma person samordnas, och så långt som möjligt hanteras i ett sammanhang.21 
Tillämpningen av PNU som arbetsmetodik ska bidra till att utredningsverksamheten 
bedrivs rättssäkert, enhetligt och effektivt samt med hög kvalitet. Som stöd för 
utredningsverksamheten finns också metodstöd, checklistor och annan 
information. Polismyndigheten ansvarar för att säkerställa förutsättningarna att 
arbeta enligt PNU, och förmåga för styrning, struktur, kompetens och systemstöd 
 
17   Se 23 kap. 1 § rättegångsbalken. 
18   Se bland annat 23 kap. 4 a § rättegångsbalken. Se vidare avsnitt 2.2 för en översiktlig 
beskrivning av förutsättningarna för förundersökningsbegräsning. 
19   Prop. 1994/95:23 s. 118. 
20   Innehållet i PNU har funnits tillgängligt på Polismyndighetens intranät Intrapolis i åratal. En 
formell handbok har nyligen utarbetats, och beslutades den 13 december 2022. Polisen, 
Polismyndighetens handbok för PNU, 2022. 
21   Det finns femton viktiga principer enligt PNU även om vi bara refererar till tre av dem här. 
Se Polisen, Polismyndighetens handbok för PNU, 2022, s. 6–16.  

ska finnas.22 Polismyndighetens har även beslutat en strategi för utredningsverksamheten där det framgår att metoder och arbetssätt som kopplar till PNU ska 
följas under hela utredningsprocessen.23 Riksrevisionen utgår från att PNU är ett 
effektivt arbetssätt för att utreda mängdbrott. Det förekommer kompletterande 
förfaranden som också kan bidra till en effektiv hantering av mängdbrott, 
exempelvis metoder för särskilda brottstyper eller att arbeta teambaserat. Även 
snabbare lagföring bidrar till en mer effektiv hantering av mängdbrott.  
Utifrån detta bedömer vi att utredningspersonalen arbetar efter fastställda metoder 
och arbetssätt som effektiviserar utredningen om: 
•  Polismyndighetens nationella utredningsmetodik (PNU) är känd bland 
utredningspersonalen 
•  utredningspersonalen följer arbetsmetodiken i PNU, exempelvis vad gäller 
tidig bevissäkring, korrekta beslut om att inleda eller inte inleda 
förundersökning samt beslut om förundersökningsbegränsning och 
ärendesamordning.  
Bedömningsgrunder till delfråga 2  
För att svara på frågan om Polismyndigheten genom sin styrning skapat tillräcklig 
förmåga att hantera mängdbrott effektivt utgår vi från att verksamheten ska 
bedrivas effektivt, rättssäkert och enhetligt.24 Det är också viktigt att verksamheten 
genomsyras av ett helhetsperspektiv och att Polismyndigheten styr sina regioner 
och avdelningar så att de har förutsättningar att hantera alla brott, även mängd- och 
seriebrotten, på ett effektivt sätt.25  
Polisens målsättning är att det ska finnas ett tillräckligt antal utbildade 
förundersökningsledare på de olika nivåerna för att utredningsverksamheten ska 
kunna bedrivas effektivt. Det är även betydelsefullt att det finns kompetenta 
utredare, och målsättningen är att det ska finnas grundutbildning, fortbildning och 
specialistutbildning för utredare.26 
 
22   Polisen, Polismyndighetens handbok för PNU, 2022.  
23   Polismyndigheten, Polismyndighetens strategi för utredningsverksamheten, 2021.  
24   Se 3 § myndighetsförordningen (2007:515) när det gäller kravet på effektivitet. Krav på att 
Polismyndigheten ska bedriva verksamheten rättssäkert och enhetligt framgick tidigare av 2 § 
förordningen (2014:1102) med instruktion för Polismyndigheten. Motsvarande krav framgår 
numera av förordningen (2022:1718) med instruktion för Polismyndigheten som ersatt 
tidigare instruktion från och med den 1 januari 2023. 
25   Polisen, Polismyndighetens riktlinjer för nyttorealisering, 2020. 
26   Polisen, Polismyndighetens handbok för PNU, 2022; Polisen, Polismyndighetens handbok för 
förordnande av förundersökningsledare, 2021; Polisen, Polismyndighetens strategi för 
utredningsverksamheten, 2021.  

För att uppfylla såväl PNU som strategin för utredningsverksamheten anser 
Riksrevisionen att ett rimligt krav är att styrning och ledning fungerar väl genom 
hela utredningsprocessen, att den resurssätts på ett sätt som främjar goda resultat. 
Polismyndigheten behöver därför ha sett till att ärendeflödet är effektivt från början 
till slut.27 De flesta mängdbrott ska enligt gällande ärendefördelningsplan 
(brottskatalogen) utredas på lokalpolisområdesnivå.28 Det är därför särskilt viktigt 
att relevant kompetens och tillräckliga resurser finns tillgängliga på samtliga 
lokalpolisområden.  
Vi bedömer att Polismyndigheten har en effektiv styrning om den grundar sig på 
följande:  
•  att verksamheten organiseras så att den genomsyras av ett helhetsperspektiv 
på det brottsbekämpande uppdraget och kan hantera såväl de lokala som de 
regionala och nationella problembilderna  
•  att Polismyndigheten har gjort en övergripande analys av kompetensförsörjning 
och resursfördelning, så att det finns förundersökningsledare, utredare, 
administrativt stöd, etc. på de platser där de behövs  
•  att Polismyndigheten gett förundersökningsledare och utredare den 
utbildning som krävs och kontinuerligt ger dem den vidareutbildning och de 
förutsättningar för kompetensutveckling som behövs.  
Bedömningsgrunder till delfråga 3  
För att svara på frågan om regeringen har möjliggjort en effektiv hantering av 
mängdbrott i Polismyndigheten utgår vi från 1 kap. 6 § regeringsformen som 
uttalar att regeringen styr riket och är ansvarig inför riksdagen. Detta innebär att 
regeringen har ett ansvar för att Polismyndighetens verksamhet fungerar på ett 
tillfredsställande sätt. Regeringens styrning i förhållande till 
förvaltningsmyndigheterna tar sig i regel uttryck genom instruktioner och andra 
förordningar, regleringsbrev eller andra regeringsbeslut samt finansiering. I 2010 
års förvaltningspolitiska proposition gjorde regeringen följande bedömning:  
”Styrningen bör i så hög grad som möjligt vara utformad så att den bäst 
gynnar syftet med respektive verksamhet. Mål och uppgifter till 
myndigheterna bör formuleras så att de har rimliga möjligheter att 
genomföra sitt uppdrag på ett tillfredsställande sätt”.29 
 
27   Polisen, Polismyndighetens riktlinjer för nyttorealisering, 2020. 
28   Polisen, Brottskatalog – ärendefördelningsplan för polisregionerna och Noa, 2022.  
29   Prop. 2009/10:175, s. 96 och bet 2009/10 FiU:38, s. 11. 

Om det finns tecken på att styrningen inte fungerar ska regeringen vidta åtgärder.  
Regeringen menar att styrningen av statsförvaltningen ska vara långsiktig, 
strategisk, helhetsinriktad, sammanhållen, verksamhetsanpassad och tillitsbaserad. 
Det innebär bland annat att detaljstyrning och onödig administration bör undvikas, 
att statsförvaltningens organisering ska vara ändamålsenlig och kostnadseffektiv, 
samt att myndigheternas roll, uppgifts- och ansvarsfördelning ska vara tydlig.30  
För att svara på frågan om regeringen har möjliggjort en effektiv hantering av 
mängdbrott i Polismyndigheten bedömer vi framför allt att följande villkor ska vara 
uppfyllda:  
•  regeringen har gett Polismyndigheten tillräckliga förutsättningar för att lösa 
sina uppgifter genom resurstilldelning  
•  regeringen har tagit nödvändiga initiativ och lämnat nödvändiga uppdrag i 
syfte att utveckla verksamheten  
•  regeringen har ställt krav på att Polismyndigheten i relevanta delar 
återrapporterar vad den har åstadkommit. 
1.4  Metod och genomförande 
Granskningen har genomförts av en projektgrupp bestående av Per Dackenberg 
(projektledare), Susanna Honnér Regnstrand och Jenny Lee. Joakim Hveem har 
bidragit med underlag till den slutliga rapporten. Två referenspersoner har lämnat 
synpunkter på granskningsupplägg och på ett utkast till granskningsrapport: Lena 
Landström, forskare och universitetslektor i juridik vid Umeå universitet, främst 
verksam inom det straffprocessuella området, med särskild inriktning mot polisens 
och åklagares ansvarsområden och befogenheter samt Micael Björk, professor i 
sociologi vid Göteborgs universitet, främst verksam som polisforskare med särskild 
inriktning mot polisens ledning och organisation. Företrädare för 
Regeringskansliet (Justitiedepartementet) och Polismyndigheten har fått tillfälle att 
faktagranska samt i övrigt lämna synpunkter på ett utkast till granskningsrapport. 
Ett flertal metoder har använts i granskningen för att samla in empiri som kan 
svara på granskningsfrågorna.  
 
30   Prop. 2021/2022:1, s. 59. 

Dokumentstudier 
Vi har tagit del av styrdokument, utvärderingar och statliga utredningar för att sätta 
oss in i den större kontext som mängdbrotten hanteras inom. Dokumentstudierna 
har även kunnat ge insikter i hur myndigheten styrs och vilka stöd som finns 
tillgängliga.  
Enkätundersökning  
Vi har skickat en enkät till samtliga lokalpolisområdeschefer, 
jourförundersökningsledare, förundersökningsledare på lokalpolisområdenas 
utredningsgrupper samt förundersökningsledare på Polisens kontaktcenter (PKC), 
totalt 1 028 personer.31 Svarsfrekvensen för lokalpolisområdeschefer är 80 procent, 
förundersökningsledare på lokalpolisområde 70 procent, 
jourförundersökningsledare 40 procent samt förundersökningsledare på PKC 
49 procent. Se mer om enkätundersökningen i elektronisk bilaga.  
Intervjuer och verksamhetsbesök 
Vi har intervjuat polisanställda, åklagare och forskare under granskningens gång. 
Dessutom har vi intervjuat företrädare för Justitiedepartementet samt ledningarna 
vid samtliga sju polisregioner, framför allt i syfte att undersöka hur 
resursfördelningen går till och vilka problem som kan finnas på den regionala 
nivån.  
Vi har också besökt elva lokalpolisområden, minst ett i varje polisregion. 
Lokalpolisområdena har valts ut för att spegla bredden och de skilda förutsättningar 
och utmaningar som råder i storstad respektive glesbygd, i mellanstora städer och 
mindre tätorter.32 Eftersom lokalpolisområdena ska vara grunden för 
polisverksamheten ville vi få en inblick i hur det ser ut längst ut i verksamheten. 
Det är i lokalpolisområdena som medborgarna i första hand möter polisen. Det är 
här de nya aspiranterna tas emot och skolas in. Det är härifrån 
ingripandeverksamheten utgår. Och det är också här majoriteten av mängdbrotten 
slutligen utreds. Vi har även besökt Polisens kontaktcenter (PKC) på två platser i 
två polisregioner för att förstå hur det går till när operatörer tar upp 
 
31   Mejladresserna togs fram av Polismyndighetens HR-avdelning. Vi har därför inte haft 
möjlighet att veta om denna lista varit uttömmande. 41 personer uppgav att de inte arbetar i 
någon av funktionerna som enkäten riktade sig till.  
32   Lokalpolisområdena Norrmalm, Södermalm, Skärholmen, Uppsala Knivsta, Enköping Håbo, 
Katrineholm, Malmö norr, Malmö söder, Östra Skaraborg, Falun samt Norra Lappland.  

brottsanmälningar över telefon. Anmälningar som sedan fördelas ut till 
lokalpolisområdenas utredningsgrupper utifrån var brotten har begåtts.33  
Under besöken har vi fått följa med på möten och utsättningar, sitta med och höra 
på samtal till PKC, intervjuat lokalpolisområdeschefer, biträdande chefer, 
gruppchefer, förundersökningsledare, jourförundersökningsledare, 
mängdbrottsutredare och ungdomsutredare, ingripandepoliser, operativa 
samordnare, underrättelsesamordnare, brotts- och ärendesamordnare, 
kommunpoliser, områdespoliser och administrativ stödpersonal. Dessa intervjuer 
har varit öppna i syfte att så långt som möjligt fånga det operativa arbetet med att 
hantera mängdbrott och förstå vad som upplevs som hinder och möjligheter i 
polisvardagen. Allt som allt har vi varit på verksamhetsbesök under nästan fyra 
arbetsveckor och intervjuat över 150 poliser och civila tjänstemän inom 
Polismyndigheten. 
Statistisk inhämtning och analys 
För att belysa verksamhetens resultat i form av tidsåtgången i mängdbrottsärenden 
har vi inhämtat uppgifter från Polismyndighetens ärendehanteringssystem Durtvå 
i syfte att måla upp bilder av läget på olika nivåer i polisorganisationen. Avsikten 
var att kunna mäta tidsåtgång dels hela vägen från anmälan till avslut, dels mellan 
olika arbetsmoment och beslutspunkter, dels även uppdelat på om avslutet är en 
avskrivning (beslut att inte inleda förundersökning respektive beslut att lägga ned 
förundersökning) eller en slutredovisning till åklagare. När det gäller avskrivningar 
var avsikten även att beakta vilka motiv som låg till grund för dessa. De statistiska 
uppgifterna visade sig under analysen till största delen inte kunna uppfylla syftet 
med insatsen.34 Riksrevisionen har därför endast i ytterst begränsad utsträckning 
kunna använda uppgifterna för vidare analys i denna rapport.   
 
33   PKC i polisregionerna Stockholm och Mitt.  
34   Även Brottsförebyggande rådet har haft problem med kvaliteten på den statistik de inhämtat 
från Polismyndigheten. Se Brottsförebyggande rådet, Polisens forensiska verksamhet, 2023, s. 8. 

2  Mängdbrott och hanteringen av dessa 
I detta kapitel redogör vi kortfattat för vad mängdbrott är – alltså brott där 
förundersökningen leds av Polismyndigheten – och hur de brukar hanteras. 
2.1  Mängdbrotten är olika svåra att utreda   
Vanliga mängdbrott är bedrägeri, stöld, skadegörelse, misshandel, rattfylleri och 
olovlig körning.35 Förutsättningarna för uppklaring varierar mellan 
brottskategorierna, vilket medför att också resultaten skiljer sig åt. Diagram 1 
nedan visar på skillnaderna mellan brottskategorierna med avseende på hur vanligt 
det är att en förundersökning inleds (i stället för att skrivas av direkt), samtidigt 
som det visar hur vanligt det är att resultatet av förundersökningen innebär att 
ärendet redovisas till åklagare (ett av två möjliga resultat, där det andra är att 
förundersökningen blir nedlagd). När det gäller olovlig körning och rattfylleri är 
förutsättningarna att klara upp brotten goda eftersom dessa ärenden initieras 
genom ett ingripande av polis, och det finns en misstänkt person som är 
identifierad. Det visar sig genom att Polismyndigheten inleder förundersökning i 
99 procent av rattfylleriärendena och i 97 procent av ärenden med olovlig körning. 
81 procent av rattfylleriutredningarna och 82 procent av utredning av olovlig 
körning redovisades vidare till åklagare. När det gäller stöld, bedrägeri och 
skadegörelse är förutsättningarna väsentligt sämre eftersom brotten oftast upptäcks 
i efterhand och det ytterst sällan finns en misstänkt person identifierad. Som 
framkommer i diagrammet nedan inledde Polismyndigheten förundersökning för 
42 procent av anmälda bedrägerier, medan 9 procent av dem redovisades till 
åklagare. När det gäller bostadsinbrott inledde Polismyndigheten förundersökning 
i 70 procent av fallen, medan endast 2 procent redovisades till åklagare.36 
I misshandelsfallen är förutsättningarna för framgång ofta bättre då målsäganden 
kan vittna om gärningspersonen.  
 
35   Med mängdbrott avses vanligt förekommande brott som anses vara av enkel beskaffenhet. I 
bilagan till ÅFS 2005:9 finns en förteckning med brott där saken som regel ska anses vara av 
enkel beskaffenhet. Det är dessa brott som även benämns mängdbrott. 
36   Vi har enbart exemplifierat stöld med undergruppen bostadsinbrott i permanentbostad 
eftersom denna typ av stöld är särskilt kränkande för den som blir utsatt, men också för att 
brottet oftast upptäcks i närtid och därför har en något bättre uppklaringsprognos än många 
andra stölder.  

Diagram 1 Andel ärenden för utvalda brottstyper där förundersökning har inletts 
respektive redovisats till åklagare under 2021 
100
80
60
40
20
0
Bedrägeri BostadsMisshandel Olovlig Rattfylleri Skadegörelse Övrigt
inbrott körning
Ärenden där förundersökning har inletts
Förundersökningar redovisade till åklagare
Källa: Polismyndigheten, uppgifter från Durtvå. 
2.2  Så här brukar mängdbrottsärenden hanteras  
Ett ärende inleds 
Ett mängdbrottsärende kan inledas på flera olika sätt, beroende på vilket brottet är 
och på vilket sätt det anmäls. Oftast upprättas en anmälan av polis vid ingripande 
eller genom att den som blivit utsatt för brott anmäler brottet till polisen, oftast på 
telefon eller digitalt genom en e-anmälan som går till Polisens kontaktcenter (PKC)37.  
Ärenden som inleds via ingripanden 
Vid polisingripande brukar polisen, om det är möjligt, hålla förhör och säkra spår 
på brottsplatsen. När det är klart avrapporterar patrullen genom att upprätta en 
anmälan. En jourförundersökningsledare38 som sitter på en utrednings- eller jourutredningssektion39 på polisområdet granskar anmälan. Jourförundersökningsledaren 
kan därefter begära att patrullen kompletterar anmälan och beslutar sedan 
 
37   Det är även möjligt att anmäla genom brev, mejl eller besök i polisreception.  
38   Jourförundersökningsledare ska alltid finnas i tjänst för varje polisområdes räkning dygnets 
alla timmar och arbetar mot poliser i yttre tjänst.  
39   Kan även finnas vid andra typer av sektioner. 

antingen om att inleda förundersökning eller att inte inleda förundersökning (ofta 
kallat direktavskrivning) om brottet uppenbart inte går att utreda.40  
En jourförundersökningsledare kan även hantera vissa mängdbrott genom en 
metodik som kallas för Snabbare lagföring och som har funnits som ett pilotprojekt 
sedan 2018. Riksdagen har nu beslutat att detta ska införas i hela landet från och 
med 2023. Arbetssättet syftar till att det ska gå snabbare att utreda och lagföra 
enklare brott som till exempel trafikbrott och narkotikabrott. Hanteringen sker i 
samverkan mellan Polismyndigheten, Åklagarmyndigheten, Rättsmedicinalverket, 
Domstolsverket och Kriminalvården.41 Viktiga komponenter i förfarandet är att den 
misstänkte delges tidpunkt för att kunna ta del av åtalet hos tingsrätten samt tid för 
huvudförhandling. Vid vissa erkända bötesbrott kan dessutom polisen erbjuda den 
misstänkte ett förhandsgodkännande av strafföreläggande. Detta sparar tid och 
resursåtgång.42  
Arbetssättet i Snabbare lagföring innebär att polisen direkt i samband med ett brott 
genomför långtgående utredningsåtgärder, till exempel håller förhör med den 
misstänkte och andra personer. Polispersonal i yttre tjänst får i sitt arbete stöd per 
telefon av en jourförundersökningsledare. Det skapar också möjlighet till att 
polispersonal i yttre tjänst får återkoppling på sitt arbete. I många fall kan 
brottsutredningen avslutas direkt på brottsplatsen. I annat fall kan 
förundersökningsledaren besluta om hur brottsutredningen fortsatt ska bedrivas.43 
Ärenden som inleds efter anmälan av allmänheten 
När allmänheten anmäler ett brott via telefon tar en operatör på Polisens 
kontaktcenter (PKC) emot anmälan och ställer kompletterande frågor. Om 
anmälan sker digitalt genom en så kallad e-anmälan44 behöver operatören ofta 
 
40   Polisen har en lagstadgad förundersökningsplikt, det vill säga att en förundersökning ska 
inledas så snart det finns förutsättningar för det. Förundersökningsplikten regleras i 23 kap. 
1 § rättegångsbalken. Att en förundersökning inte behöver inledas under vissa förutsättningar 
framgår av 23 kap. 1 § andra stycket samt 23 kap. 4 a och §§ rättegångsbalken. En 
förundersökning kan inledas på mycket svaga brottsmisstankar så snart misstankarna avser 
något som objektivt sett kan vara ett brott. Se JO 1953 s. 73, särskilt s. 107.  Det krävs inte att 
någon gärningsperson utpekas och detaljerna i gärningen behöver inte heller vara kända. 
Se prop. 1994/95:23, s. 76. 
41   Prop. 2021/22:279, bet. 2022/23: JuU2, rskr. 2022/23:16. 
42   Skriftligt svar från Polismyndigheten på faktagranskning, 2023-01-23. 
43   SOU 2021:46, s. 18. 
44   E-anmälan kan endast göras för vissa mängdbrott såsom inbrott och inbrottsförsök, 
kortbedrägeri, parkeringsskada, skadegörelse, stöld i butik, stöld av cykel, djur, bagage, 
idhandlingar (ej pass och nationellt ID-kort) och kontokort, mobiltelefon, fickstöld samt stöld 
ur motorfordon. I e-anmälan får anmälaren svara på ett antal frågor och själv beskriva vad 
som har hänt. 

komplettera anmälan genom att ringa upp anmälaren. Efter att anmälan är 
upptagen granskar en förundersökningsledare på PKC anmälan, och beslutar 
därefter om förundersökning ska inledas eller inte. Om förundersökning inleds 
kan operatören genomföra förstahandsåtgärder genom att förhöra målsäganden 
och vittnen samt i förekommande fall även inhämta annan bevisning om det kan 
utföras via telefon och dator. Om operatören redan under det inledande samtalet 
ser behov av att hålla ett förhör med anmälaren måste operatören kontakta 
förundersökningsledaren som då kan besluta att inleda förundersökning. Detta 
eftersom civil personal inte får hålla förhör utan att förundersökning är inledd. 
Därefter går ärendet till en ärendefördelningsfunktion för vidare fördelning till en 
utredningsenhet45.   
PKC hanterar drygt 60 procent av myndighetens inkommande anmälningar om 
brott.46 På PKC beslutar förundersökningsledaren först om förundersökning ska 
inledas eller inte. Genom att PKC på ett tidigt stadium för vidare endast de ärenden 
som bedöms ha förutsättningar att utredas vidare är avsikten att det ska leda till 
effektivitetsvinster inom utredningsverksamheten i övriga delar av myndigheten.47 
På PKC finns inga utredare; personalen består av operatörer och 
förundersökningsledare. 
Ärendet går vidare i processen 
Innan ärendet kommit till en utredningsenhet är det ett par arbetsmoment som ska 
utföras: dels ärendesamordning, dels brottssamordning i de fall det saknas 
uppgifter om misstänkt gärningsperson.  
Ärendesamordning 
Syftet med ärendesamordning är att i möjligaste mån i ett sammanhang utreda, 
redovisa och lagföra48 de samlade brottsmisstankarna mot en och samma person. 
Beslut om ärendesamordning fattas av förundersökningsledaren i det enskilda 
ärendet. På polisområdesnivå ska det även finnas en utpekad funktion för 
ärendesamordning.49 Det förekommer också polisregioner som utför beredande 
prognostiserande åtgärder inom jourmiljön och regioner som har kopplat 
funktionen för ärendesamordning till den sektion som ansvarar för 
 
45   Ordet utredningsenhet används i denna rapport i generell betydelse, och avser en 
organisatorisk enhet där brott utreds oavsett nivå i polisorganisationen.   
46   Skriftligt svar från Polismyndigheten på faktagranskning, 2023-01-23. 
47   Polisen, Polismyndigheten årsredovisning 2021, s. 118.  
48   Att ställa någon till ansvar för ett brott. 
49   Polisen, Polismyndighetens riktlinjer för ärendesamordning, 2019.  

jourutredningsverksamheten som en samlad process.50 När ett ärende där det finns 
en misstänkt gärningsperson kommer till en ärendefördelningsfunktion ska 
ärendet inte endast bli fördelat till en mottagande enhet, utan även bli kontrollerat 
om det finns andra öppna ärenden för den misstänkte. I så fall ska ärendena 
samordnas, vilket innebär att någon annan enhet inom eller utanför regionen kan 
få ta över ärendet om den misstänkte redan är föremål för utredning vid den 
enheten.  
Brottssamordning 
Brott där det saknas en misstänkt gärningsperson, som fallet ofta är med 
inbrottsstöld och bedrägeri, kan bli föremål för brottssamordning. Det innebär att 
försöka identifiera vem eller vilka som ligger bakom brottsligheten. 
Brottssamordning sker dels genom systematisk operativ analys av tillvägagångssätt 
(modus operandi) och brottsmönster, dels genom forensisk analys av spår från 
brottsplatser. Resultatet av brottssamordningen ska kunna kopplas till 
underrättelseinformation. De personer som arbetar med brottssamordning ska 
samarbeta både med de som arbetar med ärendesamordning och de som arbetar 
med underrättelseinhämtning.  
Mottagande utredningsenhet 
Utredningsenhet för mängdbrott är ofta en utredningsgrupp på ett 
lokalpolisområde, men kan även vara på en utredningssektion på polisområdesnivå 
eller i vissa fall en utredningsenhet på polisregionnivå. Detta styrs av 
Polismyndighetens ärendefördelningsplan (även kallad brottskatalogen). 
Bedrägeribrott ska exempelvis utredas på regional nivå i polisregionerna Mitt, Syd, 
Väst och Stockholm, medan det i de övriga polisregionerna ska ske på 
polisområdesnivå. Ärendefördelningsplanen revideras varje halvår.  
Forensiskt stöd ska finnas att tillgå i form av lokala brottsplatsundersökare och 
kriminaltekniker. Dessa är oftast organiserade vid en regional forensisk sektion. 
Nationellt forensiskt centrum har laboratorier i varje polisregion.   
 
50   Skriftligt svar från Polismyndigheten på faktagranskning, 2023-01-23. 

Förundersökningen kan begränsas 
Utgångspunkten är att alla brott som hör under allmänt åtal ska utredas, men det 
finns undantag.51 Så kan vara fallet om en person har begått flera brott, och det 
endast kan förutses mindre skillnader i straffvärdet för ett ytterligare brott. Då får 
förundersökningsledaren begränsa en pågående förundersökning genom att 
besluta att inte inleda förundersökning eller att lägga ned förundersökningen i den 
del som avser den tillkommande brottsmisstanken.52 
Förundersökningsbegränsning är alltså ett instrument för att effektivisera 
brottsutredningen. Samtidigt innebär förundersökningsbegränsning en 
inskränkning för målsägandens möjligheter till upprättelse och kompensation.53  
Sedan 2013 får polisiära förundersökningsledare besluta om 
förundersökningsbegränsning när Polismyndigheten leder en förundersökning.54 
Avsikten med detta är att förundersökningsbegränsning ska kunna ske tidigare i 
rättsprocessen innan onödiga utredningsåtgärder har hunnit vidtas.55 Det innebär 
att både de initialt arbetande förundersökningsledarna och de 
förundersökningsledare som tar över ärendet ska pröva om det finns 
förutsättningar för att förundersökningsbegränsa, de senare även fortlöpande.  
Förundersökningen genomförs  
När beslut att inleda förundersökning har fattats i ett mängdbrottsärende, och 
fördelats till en utredningsenhet, brukar förundersökningsledaren vidta vissa 
initiala åtgärder56 innan ärendet antingen läggs i balans i väntan på att utredas eller 
läggs ut på en utredare direkt. Det förekommer även att ärenden som läggs ut på 
 
51   Som tidigare nämnts behöver en förundersökning inte inledas om det är uppenbart att 
brottet inte går att utreda enligt 23 kap. 1 § rättegångsbalken. Dessutom finns bestämmelser 
om förundersökningsbegränsning i 23 kap. 4 a § rättegångsbalken. En förundersökning får 
bland annat läggas ned eller inte inledas om det kan antas att åtal för brottet inte skulle 
komma att ske till följd av bestämmelser om åtalsunderlåtelse i 20 kap. rättegångsbalken eller 
om särskild åtalsprövning samt något väsentligt allmänt eller enskilt intresse inte åsidosätts 
(åtalsunderlåtelsefallet) eller om fortsatt utredning skulle kräva kostnader som inte står i 
rimligt förhållande till sakens betydelse och det dessutom kan antas att brottets straffvärde 
inte överstiger fängelse i tre månader (disproportionsfallet). Se Åklagarmyndigheten, 
Riksåklagarens riktlinjer om förundersökningsbegränsning och åtalsunderlåtelse, 2021, s. 4. 
52   En förutsättning är dock att något väsentligt allmänt eller enskilt intresse inte åsidosätts. Se 
23 kap. 4 a § första stycket 2 jämfört med 20 kap. 7 § första stycket 3 rättegångsbalken 
(1942:740). 
53   Ett sådant beslut får dock inte åsidosätta något väsentligt allmänt eller enskilt intresse. 
54   Se 23 kap. 4 a § tredje stycket rättegångsbalken. Vissa beslut om förundersökningsbegräsning 
får dock endast meddelas av åklagare. 
55   Åklagarmyndigheten, Riksåklagarens riktlinjer om förundersökningsbegränsning och 
åtalsunderlåtelse, 2021, s. 3.  
56   Till exempel se till att bevisning i form av övervakningsfilm, kontoutdrag, etc. inhämtas. 

utredare blir liggande utan utredningsåtgärder på grund av att utredaren har för 
mycket att göra. Detta varierar med hur hög arbetsbelastningen är. Ett beslut att 
inleda förundersökning betyder alltså inte att någon aktivt arbetar med ärendet. 
Innan utredaren börjar arbeta med ärendet lämnar förundersökningsledaren 
direktiv till denne om vad som ska göras i utredningen. Det kan handla om att 
förhöra målsägande och vittnen eller säkra bevisning, till exempel genom att se till 
att det sker en brottsplatsundersökning, inhämta bevakningsfilmer eller 
kontoutdrag, etc. När utredningen kommit lite längre kan 
förundersökningsledaren lämna direktiv om att höra den misstänkte och delge 
misstanke.  
En förundersökning kan avslutas på två sätt. Det ena är att den läggs ned. Om ett 
ärende till exempel legat passivt en längre tid har ofta bevisningen försvagats, 
eftersom vittnen hunnit glömma och det inte längre går att säkra fysiska eller 
digitala spår. Då har förutsättningarna att utreda brottet och kunna lagföra en 
gärningsperson försämrats, varför förundersökningen läggs ned. I annat fall, när 
det är möjligt att komma vidare, kan förundersökningen slutredovisas till åklagare i 
form av ett förundersökningsprotokoll.57 Dessförinnan ska den misstänkte ha fått 
rimlig tid på sig för att ta del av utredningsmaterialet för att kunna förbereda sitt 
försvar.58 
 
57   Se 23 kap. 21 § rättegångsbalken. 
58   Slutdelgivning (eller slutunderrättelse) enligt 23 kap. 18 a § rättegångsbalken (1942:740).  

3  Hur utredningsverksamheten hanterar 
mängdbrotten  
Detta kapitel behandlar den första delfrågan om utredningspersonalen arbetar efter 
fastställda metoder och arbetssätt som effektiviserar hanteringen av mängdbrott.  
Riksrevisionen bedömer att utredningspersonalen arbetar efter fastställda metoder 
och arbetssätt som effektiviserar utredningen om: 
•  Polismyndighetens nationella utredningsmetodik (PNU) är känd bland 
utredningspersonalen 
•  utredningspersonalen följer arbetsmetodiken i PNU, exempelvis vad gäller tidig 
bevissäkring, korrekta beslut om att inleda eller inte inleda förundersökning, 
beslut om förundersökningsbegränsning och ärendesamordning.  
3.1  Sammanfattande iakttagelser 
•  En absolut majoritet av förundersökningsledarna vid alla tre organisatoriska 
nivåer känner till och arbetar delvis efter Polismyndighetens nationella 
utredningsmetodik (PNU).  
•  Alla tre organisatoriska nivåer anger att tid- och resursbrist leder till att de 
inte kan följa PNU i alla delar eller göra alla nödvändiga utredningsåtgärder.  
•  Det finns brister i de initiala utredningsåtgärder som Polisens kontaktcenter 
(PKC) gör. Det beror bland annat på hög arbetsbelastning, bristande 
kompetens och att PKC inte råder över den personal som utför 
brottsplatsundersökningarna. De e-anmälningar som anmälaren själv gör 
behöver ofta kompletteras av PKC, vilket även det blir en tidsödande uppgift.  
•  Det finns brister i de beslut som fattas om att inte inleda förundersökning, 
så kallad direktavskrivning. Det konstaterar polisen själv.  
•  Inrapporteringen av poliser i yttre tjänst måste ofta kompletteras, vilket tar 
tid från utredningen. En anledning är att en stor andel poliser är nya och 
därför behöver mycket handledning av förundersökningsledaren.   
•  Förundersökningsbegränsning ska ske så tidigt som möjligt i utredningen, 
men förundersökningsledare vid PKC och jourutredning känner sig osäkra 
på hur de ska tillämpa förundersökningsbegränsning. Vissa 
förundersökningsledare uppger att de inte ens har befogenhet att 
förundersökningsbegränsa.  

•  Lokalpolisområdena måste kontinuerligt nedprioritera utredning av 
mängdbrott för att i stället utreda den grova brottsligheten. Detta får i sin tur 
konsekvenser för lokalpolisområdet med ett ökat antal öppna ärenden som 
kan leda till att ärenden läggs ned eftersom de blivit för gamla för att kunna 
utredas. Utredningarna försvåras även av att tillgången till lokalt forensiskt 
stöd minskar, samtidigt som utredningspersonal uppger att de saknar 
kompetens för att kunna beställa IT-forensiska undersökningar.  
•  På grund av hög arbetsbelastning i utredningsverksamheten nekas ibland 
ärendesamordning eftersom den utredningsenhet som ska ta över ärendet 
har för mycket att göra.  
•  Det går inte att avgöra i vilken omfattning brottssamordning görs, eftersom 
regionerna får organisera den olika, funktionerna ibland är vakanta och 
inriktningen på den varierar. 
3.2  Kännedom om utredningsmetodiken – PNU 
Utredning av mängdbrott leds främst av förundersökningsledare på Polisens 
kontaktcenter (PKC), jourutredningssektioner på polisområdena59 och 
utredningsgrupper på lokalpolisområdena. Enligt Polismyndighetens nationella 
utredningsmetodik (PNU) ska förundersökningsledaren prioritera och bedöma vad 
som ska utredas. Förundersökningsledaren ska även följa upp, kvalitetssäkra och 
återkoppla på arbete och resultat.60  
När det gäller hanteringen av mängdbrott är Polismyndighetens utredningsstrategi 
och PNU viktiga eftersom de tar sikte på att skapa en så effektiv 
utredningsverksamhet som möjligt. En absolut majoritet av de 
förundersökningsledare som besvarat vår enkät har kännedom om PNU. Det gäller 
för alla tre organisatoriska nivåer.  
Tabell 1 Känner du till innehållet i PNU? (andelar i procent) 
Förundersökningsledarens placering  Ja  Delvis  Nej 
Polisens kontaktcenter  61  36  3 
Jourutredning  51  41  9 
Lokalpolisområde  73  24  4 
Anm.: Skillnader mellan kategorier av förundersökningsledare. 
Källa: Riksrevisionens enkätundersökning 2022. 
 
59   En jourförundersökningsledare kan även finnas vid utredningssektioner. 
60   Polisen, Polismyndighetens handbok för PNU, 2022.  

Utöver PNU finns det ett antal styrdokument och informationskällor för hur 
polisen ska arbeta med mängdbrott. Till exempel finns det en riktlinje från 201661 
om bland annat upptagande av anmälan som är riktad specifikt till PKC. Dessutom 
ska en handbok för PKC snart beslutas inom myndigheten.62 Därtill finns ett eget 
styrdokument gällande förundersökningsbegränsning.63 Det finns även andra 
handböcker och metodstöd som sammantaget är tänkta att ge medarbetarna goda 
förutsättningar att hantera brottsutredningar framgångsrikt, gällande såväl 
mängdbrott som grövre brott.64 Dessa kan exempelvis vara lokala och regionala 
handböcker eller checklistor och riktlinjer. 
Samtidigt menar många av de förundersökningsledare vi har talat med att 
utredning ofta handlar om att göra korrekta och väl avvägda bedömningar för varje 
enskilt ärende. De bedömningarna är dock svåra att göra generella för hela 
myndigheten.65 Ungefär hälften av förundersökningsledarna uppger att de även 
använder andra metoder och rutiner i sitt arbete.66 Förundersökningsledarna 
uppger en rad olika styrdokument och informationskällor som de använder för att 
kunna leda utredningen. En jourhavande förundersökningsledare uppger i en av 
våra intervjuer att de gjort egna handböcker lokalt för hur polisen ska hantera och 
utreda olika brott, men problemet är att dessa är väldigt personberoende och sällan 
blir uppdaterade. Samtidigt uppger förundersökningsledarna att de saknar tid för 
att hinna sätta sig in i ny lagstiftning eller ta till sig den information som kommer 
ut på Polismyndighetens intranät (Intrapolis).67   
3.3  Svårt att följa PNU i alla delar 
Majoriteten av förundersökningsledarna i vår enkätundersökning anser att de 
arbetar efter de regler som finns i PNU. Många av de som svarat att de bara delvis 
eller inte alls följer PNU uppger i fritextsvaren att det beror på resurs- och tidsbrist.  
 
61   Polisen, Polismyndighetens riktlinjer för Polismyndighetens kontaktcenter, 2017.  
62   Intervju Polismyndigheten 2022-12-08.  
63   Se exempelvis Polisen, Polismyndighetens handbok för PNU, 2022; Polisen, Polismyndighetens 
strategi för utredningsverksamheten, 2021; Polisen, Polismyndighetens riktlinjer för ledning av 
förundersökning av brottmål, 2019; Åklagarmyndigheten, Riksåklagarens riktlinjer 
Förundersökningsbegränsning och åtalsunderlåtelse, 2021. 
64   Se Polisen, Polismyndighetens handbok för PNU, 2022; Polisen, Polismyndighetens strategi för 
utredningsverksamheten, 2021, vilka kompletteras exempelvis av metodstöd Trygga trappan, 
Båtsamverkan och Trygg i butik för mängdbrott och PUG, Polisens metodstöd för grova 
våldsbrott.  
65   Verksamhetsbesök lokalpolisområden.  
66   55 procent av jourförundersökningsledare, 54 procent av förundersökningsledare på PKC och 
46 procent av förundersökningsledarna i lokalpolisområdena. Riksrevisionens enkät 2022.  
67   Verksamhetsbesök polisområde.  

Tabell 2 Anser du att du arbetar efter de riktlinjer som finns i PNU? (andelar i procent) 
Förundersökningsledarens placering  Ja  Delvis  Nej 
Polisens kontaktcenter  64  34  2 
Jourutredning  73  26  2 
Lokalpolisområde  74  25  2 
Anm.: Skillnader mellan kategorier av förundersökningsledare. 
Källa: Riksrevisionens enkätundersökning 2022. 
Förundersökningsledare vid PKC beskriver att de inte hinner eller kan göra alla 
steg i PNU, eftersom de då skulle bygga upp stora balanser redan tidigt i 
utredningsprocessen.68 Det beror på att PKC hanterar ett stort inflöde av ärenden 
och att deras uppdrag endast är att göra initiala utredningsåtgärder innan ärendet 
skickas vidare. De enda riktlinjer som finns är från 201669. En handbok för PKC ska 
också snart beslutas inom myndigheten.70 Men en förundersökningsledare menar 
att eftersom metodstöden för PKC varierar mellan regionerna finns det inte någon 
nationell samsyn.71  
De jourhavande förundersökningsledare som uppger att de delvis eller inte arbetar 
enligt PNU beskriver att det inte alltid är möjligt att följa alla steg i en jourmiljö. 
Anledningarna till det uppges vara brist på resurser, utbildning och tid.72 Även i 
lokalpolisområdena uppger förundersökningsledare att för lite tillgängliga resurser 
är en anledning till att de inte kan följa riktlinjerna i PNU.73  
En förundersökningsledare beskriver följande:  
”Mängden inkomma ärenden i relation till tilldelad utredningsresurs gör att 
de åtgärder man skulle behöva vidta tidigt inte hinns med. Ärenden läggs 
obearbetade i balans.”74  
 
68   Fritextsvar Riksrevisionens enkätundersökning 2022.  
69   Polisen, Polismyndighetens riktlinjer för Polismyndighetens kontaktcenter, 2017.  
70   Intervju Polismyndigheten 2022-12-08.  
71   Fritextsvar Riksrevisionens enkätundersökning 2022. 
72   Fritextsvar Riksrevisionens enkätundersökning 2022. 
73   Riksrevisionens enkätundersökning 2022. 
74   Fritextsvar Riksrevisionens enkätundersökning 2022. Liknande signaler har Riksrevisionen 
fått vid sina verksamhetsbesök. Se även Liljegren et al., ”The police and ‘the balance’ – 
managing the workload within Swedish investigation units”, 2021. 

3.4  Omfattande inflöde av brottsanmälningar 
I Sverige tar polisen emot alla brottsanmälningar, även de som uppenbart inte 
avser brott. Den tjänsteman som tar emot anmälan måste upprätta den på ett 
korrekt sätt, även om händelsen inte är ett brott. Förundersökningsledaren måste 
sedan granska ärendet innan den kan besluta att inte inleda förundersökning 
(direktavskrivning). Det är framför allt PKC som får ta emot sådana anmälningar. 
Ungefär 8 procent av ärendemängden för mängdbrott avser sådant som inte är 
brott75, enligt uppgifter som vi har hämtat från polisens utredningssystem Durtvå.76 
Det kan till exempel röra sig om att anmälaren har tappat bort egendom, eller att 
människor till följd av psykisk ohälsa anmäler företeelser som uppenbart inte har 
skett i verkligheten, ofta nattetid. En stickprovskontroll som gjordes av 
Polismyndigheten av en veckas nattverksamhet visade att 80–85 procent av 
inkommande samtal avsåg ickepolisära ärenden.77  
En anledning till det omfattande inflödet beror på vad polisen kallar brottsaktiva 
individer. Det är personer med minst nio öppna brottsmisstankar i minst två 
ärenden. Ett exempel är stöld i butik. Polis kallas till butiken och griper den 
misstänkte, håller förhör och tar upp anmälan. Ärendet går vidare i 
utredningsprocessen, och avslutas antingen med att det redovisas till åklagare eller 
läggs ned efter förundersökningsbegränsning. Ofta stannar påföljderna vid böter, 
men dessa betalas sällan. Böterna går nämligen inte att driva in eftersom personen 
oftast saknar utmätningsbara tillgångar. Personen fortsätter att begå brott, som 
ytterligare ökar inflödet av ärenden till polisen och dessutom skadar tredje man. En 
stor del av de mängdbrott som begås av brottsaktiva kan hanteras inom ramen för 
snabbare lagföring (se nedan). Det är inte ovanligt att brottsaktiva har en 
beroendesjukdom som gör att de begår brott för att finansiera sitt missbruk. De 
utsätts också i hög grad för brott.78 En välfungerande missbrukarvård skulle 
sannolikt minska inflödet av brottsanmälningar.  
En annan anledning till inflödet av brottsanmälningar handlar om den mängd- och 
seriebrottslighet som internationella brottsnätverk står för. Under pandemin var 
det lugnare, men förekomsten av stöldligor som reser genom landet ger upphov till 
stor belastning för polisen. Här skulle mer behöva göras för att stödja 
lokalpolisområdena genom brottssamordning på ett mer effektivt sätt.79 
 
75   Ärenden som har beslutsmotiveringen ”gärningen ej brott”.  
76   Riksrevisionen begärde endast ut data för mängdbrott från Polismyndigheten.   
77   Polisen, Målbild framtidens PKC, 2022. 
78   Verksamhetsbesök lokalpolisområden. Se även Amerdal, ”Ärendesamordning för 
brottsaktiva”, publicerad 2021-03-31. 
79   Verksamhetsbesök lokalpolisområden.  

3.5  Polisens kontaktcenter – både service och utredning  
PKC hanterar över hälften av myndighetens inkommande anmälningar om brott, 
vilket innebar omkring 370 000 e-anmälningar och cirka 1,2 miljoner samtal under 
2021.80 Anmälningarna rör främst mängdbrott som allmänheten själv anmäler, 
exempelvis stöld, inbrott, bedrägeri, etc. Men PKC ska kunna hantera alla sorters 
brott även om de inte gör initiala utredningsåtgärder för samtliga brott. 81 Eftersom 
PKC är den första anhalten för en rad brottsanmälningar så behövs god kompetens 
och kunskap hos förundersökningsledarna på PKC. Genom att PKC på ett tidigt 
stadium för vidare endast de ärenden som bedöms ha förutsättningar att utredas 
vidare förväntas det leda till effektivitetsvinster inom utredningsverksamheten i 
övriga delar av myndigheten.   
Målkonflikt mellan korta svarstider och effektiv utredning 
Det finns en eller flera PKC-sektioner vid operativa enheten i varje polisregion.82 
Polisregion Stockholm har dessutom nationellt verksamhetsansvar för PKC 
nattetid.83 PKC hade före 2015 endast i uppdrag att ge service till medborgarna. Det 
innebär att aktivt arbeta mot tillgänglighets- och servicemålen genom att 
exempelvis ha korta svarstider. Det finns fortfarande inga nationella mål för 
utredningsverksamheten på PKC.84 År 2016 fick PKC ett utökat uppdrag att även 
utreda de anmälningar som de tog emot, vilket gör att PKC:s uppdrag nu är tudelat: 
ge service och utreda initialt.85 Det innebar dock inte att PKC fick utredare, utan 
endast förundersökningsledare tilldelade. Operatörerna ska i stället ha två roller: 
dels ge service, dels göra vissa initiala utredningsåtgärder utifrån direktiv från 
förundersökningsledaren. Operatörerna på PKC är de första polisanställda som 
personer som ringer in får tala med. Många operatörer har ofta sin första 
anställning inom polisen och personalrörligheten är till delar hög inom denna 
funktion. Samtidigt är bilden inte entydig: den genomsnittliga anställningstiden för 
PKC-operatörer är sex år inom myndigheten.86 Eftersom operatörerna är 
uteslutande civilanställd personal omfattas de inte av reglerna om primärutredning 
 
80   Samtalen kan även vara tips om brott. Polisen, Polismyndigheten årsredovisning 2021, s. 118.  
81   Exempelvis håller inte PKC förhör med barn.  
82   Mer om processägarsansvar och verksamhetsansvar för PKC kommer i kapitel 4.  
83   Polisen, Polismyndighetens arbetsordning, 2022.  
84   Mejl Polismyndigheten, 2022-11-25. 
85   Polisen, Beslut om ett enhetligt arbetssätt i utredningsåtgärder vid Polismyndighetens kontaktcenter 
(PKC), 2016.  
86   Skriftligt svar från Polismyndigheten på faktagranskning, 2023-01-23.  

enligt 23 kap. 3 § fjärde stycket rättegångsbalken. 87 Det innebär att operatörerna 
inte får hålla förhör eller genomföra andra utredningsåtgärder innan en 
förundersökning har inletts.88  
En av Polismyndighetens tillsynsgranskningar av PKC:s verksamhet 2020 visade att 
operatörerna på PKC upplevde en målkonflikt mellan att ha korta svarstider och att 
vidta initiala utredningsåtgärder inom ramen för det utökade utredningsuppdraget. 
Uppdragen uppfattas som motstridiga där svarstider ibland prioriteras på 
bekostnad av utredningsåtgärder och tvärtom. Det har inte lämnats någon nationell 
vägledning om hur prioriteringen ska göras utan det är i stället upp till varje region 
att hitta en rimlig balans.89 Prioriteringen mellan uppdragen skedde år 2020 därför 
på olika sätt i polisregionerna med bland annat olika långa svarstider som följd.90 
Långa telefonköer till PKC 
Alla mängdbrott går inte att e-anmäla, behöver man ringa till polisen på 114 14 för 
att anmäla vissa brott. Det är PKC som tar emot dessa telefonanmälningar. På 
grund av personalbrist har PKC haft längre svarstider 2022 i jämförelse med 
föregående år. Bristen på främst operatörer beror på att polisen under en period 
bromsande nyrekryteringen av civila samtidigt som verksamheten hade en relativt 
hög personalomsättning.91 Svarstiderna varierar stort mellan polisregioner och 
brottskategorier. Under sommaren 2022 uppgavs köerna på PKC i olika delar av 
landet ha ökat så pass mycket att det varit flera timmars väntetid för att få anmäla 
ett brott.92 Detta eftersom det ansträngda personalläget förvärrades ytterligare då 
många var på semester kombinerat med att PKC hade blivit beordrat att avsätta 
personal för att i stället sköta exempelvis passhantering.93 I juli 2022 var kötiden för 
att anmäla ett bedrägeri  i genomsnitt 17 gånger längre till PKC i region Stockholm 
än det var till PKC i region Bergslagen.94  
 
87   Eftersom operatörerna är uteslutande civilanställd personal omfattas de inte av reglerna om 
primärutredning enligt 23 kap. 3 § fjärde stycket rättegångsbalken. Det innebär att 
operatörerna inte får hålla förhör eller genomföra andra utredningsåtgärder innan en 
förundersökning har inletts.  
88   Endast poliser har denna befogenhet enligt 23 kap. 3 § fjärde stycket rättegångsbalken 
(primärutredning). 
89   Mejl Polismyndigheten, 2022-11-25. 
90   Polisen, Polisens kontaktcenter, 2020, s. 14.  
91   Mejl Polismyndigheten, 2022-11-25.  
92   Sveriges Radio, ”Förskräckligt att ingen svarar”, publicerat 2022-07-01 och Sveriges Radio, 
”Polisen: Därför är kötiderna i telefon så långa”, publicerat 2022-07-01. Statistik från 
Polismyndigheten, 2022-12-09.  
93   Verksamhetsbesök PKC-sektion.  
94   Statistik från Polismyndigheten, 2022-12-09.  

E-anmälningarna behöver ofta kompletteras 
Allmänheten kan anmäla brott digitalt genom en så kallad e-anmälan. 
E-anmälningar är både ett sätt för polisen att möta medborgarnas efterfrågan på 
service, samtidigt som det syftar till att effektivisera anmälningsprocessen. Detta 
genom att anmälaren själv anger mycket av den information som en operatör 
annars hade behövt skriva ned.95 Men enligt flera förundersökningsledare behöver 
de lägga mycket tid och resurser på att redigera och komplettera e-anmälningarna.96 
Två tredjedelar av de förundersökningsledare på PKC som besvarat vår enkät uppger 
att de inte anser att e-anmälningarna är så kompletta att de på goda grunder kan 
besluta om en förundersökning ska inledas eller inte. Endast 2 procent anser att 
e-anmälningarna är kompletta. 97 E-anmälningarna har också tidigare blivit kritiserade 
av polisens internrevision år 2020. Där framkom att bristerna i e-anmälningarna 
vad gällde bedrägeri var så stora att Polismyndigheten borde överväga att antingen 
genomföra förändringar för att öka kvaliteten i dessa anmälningar, eller helt enkelt 
upphöra med att tillhandahålla tjänsten för bedrägerier.98 
Samtidigt ökar antalet e-anmälningar. Under perioden januari–september 2022 
ökade antalet e-anmälningar med 15 procent jämfört med samma period 2021. 
Detta beror till viss del på att Polismyndigheten styr mer mot att göra e-anmälan av 
enklare ärendetyper. PKC erbjuder till exempel SMS-länk i de ärenden som går att 
anmäla på webben. Polismyndigheten menar att ökningen också beror på att PKC 
har haft längre svarstider på telefon under 2022 i jämförelse med föregående år, 
vilket lett till att fler medborgare väljer att anmäla digitalt.99 
Enligt Polismyndigheten är fritextfältet en viktig del för att kunna säkerställa vad 
anmälaren har blivit utsatt för.100 Men det verkar som att det är särskilt svårt att få 
anmälaren att ange nödvändig information i fritextsvaren. Flera 
förundersökningsledare menar att det tar mycket tid och resurser att redigera och 
komplettera e-anmälningar.101 Polismyndigheten anser att antalet kompletteringar 
till viss del förklaras av att det saknas nationell samsyn om vilken information som 
behövs för en viss anmälan. Det leder till att det sker olika bedömningar om 
komplettering behövs utifrån vilket PKC som förundersökningsledaren tillhör.102 
 
95   Skriftligt svar från Polismyndigheten på faktagranskning, 2023-01-23. 
96   Fritextsvar Riksrevisionens enkätundersökning 2022.  
97   Riksrevisionens enkätundersökning 2022. 
98   Polisen, Internrevisionens uppföljande granskning av polisregionernas handläggning av 
bedrägeriärenden, 2021. 
99   Mejl Polismyndigheten, 2022-11-25.  
100   Skriftligt svar från Polismyndigheten på faktagranskning, 2023-01-23. 
101   Fritextsvar Riksrevisionens enkätundersökning 2022. 
102   Skriftligt svar från Polismyndigheten på faktagranskning, 2023-01-23. 

Brister i de initiala utredningsåtgärderna 
De ärenden som överlämnas av PKC ska vara genomarbetade och hålla en hög 
kvalitet och därför är det viktigt att ärenden initialt bearbetas i hög grad. Men 
Riksrevisionen kan konstatera att polisen själv har identifierat brister i de initiala 
åtgärderna hos PKC. En granskning som Noa gjorde år 2020 visar att PKC endast i 
56 procent av de överlämnade ärendena utfört initiala åtgärder där behov fanns. Det 
förekom även inledda förundersökningar där PKC genomfört förhör, men missat 
att göra ny bedömning. I 46 procent av fallen hade ärenden överlämnats utan några 
som helst initiala utredningsåtgärder.103 Givet detta konstaterade Noa att det fanns 
brister i processen och att den borde kunna effektiviseras.104  
Tidig bevissäkring anges vara en viktig faktor för att korta utredningstiderna, för att 
säkerställa god kvalitet i utredningen och för en effektivare hantering. 
Riksrevisionen har sett att PKC:s organisatoriska placering leder till att de inte har 
förutsättningar att kunna säkerställa en tidig bevissäkring. Eftersom PKC inte äger 
egna resurser som kan göra brottsplatsundersökningar är man beroende av att 
regionledningscentralen kan beordra ut personal för att undersöka brottsplatser. 
Vissa utredningsåtgärder som yttre personal behöver genomföra åt PKC görs helt 
enkelt inte eftersom PKC:s önskade åtgärder konkurrerar med all annan 
verksamhet som den yttre personalen behöver hantera. Polisens interna 
granskning visade exempelvis att bilder och övervakningsfilmer inte hade säkrats 
i 44 procent av de undersökta fallen.105  
Brister i beslut om att inte inleda förundersökning 
De fall där förundersökning inte inleds brukar benämnas direktavskrivning. Det 
förekommer kritik mot att PKC ofta beslutar att inte inleda förundersökning trots 
att det finns utredningsmöjligheter.106 För drygt 80 procent av inkomna 
anmälningar till PKC inleds ingen förundersökning efter genomförda initiala 
åtgärder. Andelen ärenden som blir direktavskrivna varierar mellan olika 
brottskategorier.107 En granskning som polisen gjorde av PKC:s direktavskrivningar 
av anmälningar om stöld, hot och våld mot enskild samt misshandel visade att 
 
103   Polisen, PKC-kvalitetsgranskning, 2020.  
104   Polisen, PKC-kvalitetsgranskning, 2020.   
105   Polisen, PKC-kvalitetsgranskning, 2020.  
106   Verksamhetsbesök lokalpolisområden. Regionintervju.  
107   Exempelvis direktavskrev Polismyndigheten år 2021 cirka 50 % av bedrägeriärenden, cirka 
70 % av inbrottsärenden och cirka 15 % av ärenden om misshandel. Statistiken för 
direktavskrivning omfattar handlagda brott där beslut har fattats gällande brottet, utan att en 
brottsutredning har bedrivits. (Källa: Brottsförebyggande rådet, Handlagda brott efter om 
utredning har bedrivits eller ej och typ av beslut år 2021.)  

14 procent av de direktavskrivna ärendena hade bristfällig kvalitet. Flera ärenden 
hade direktavskrivits trots att det funnits en utpekad misstänkt person, där 
misstänkt funnits på film och där det uppenbart funnits vittnen.108  
Även Polisens internrevision har gjort två granskningar av direktavskrivna 
anmälningar av bedrägerier. Internrevisionen kom i granskningarna fram till att 
det fanns brister i samtliga delar av utredningsprocessen. Bristerna var så allvarliga 
och omfattande att internrevisionen ansåg att Polismyndigheten inte följer 
rättegångsbalken vid beslut om direktavskrivning av bedrägeriärenden. 
Granskningen visade att ärenden regelmässigt direktavskrevs utifrån bedömningen 
att brottet inte gick att utreda, trots att anmälningarna var så bristfälliga att det inte 
fanns möjlighet att göra en sådan bedömning.109 Internrevisionen såg inte heller att 
det vidtogs några åtgärder för att komplettera beslutsunderlagen. Som regel vidtogs 
inga eller få utredningsåtgärder innan ärendena direktavskrevs. De 
nedläggningsgrunder som användes var ofta felaktiga och gav missvisande 
information till målsäganden. Handläggningstiderna i de granskade ärendena 
uppgavs vara så korta att internrevisionen ansåg att detta tydde på att 
förundersökningsledarna direktavskrev utan att ha gjort en bedömning av det 
enskilda ärendet.110 
3.6  Jouren hanterar alla slags brott 
En jourförundersökningsledare behöver kunna fatta beslut för en rad olika brott, 
både mängdbrott och grova brott. När en polisman i tjänst, oftast en polispatrull 
i yttre tjänst, upprättar en anmälan inkommer den oftast till en 
jourförundersökningsledare som tjänstgör i polisområdet dygnet runt. I de 
polisområden där Snabbare lagföring har införts är jourutredningssektionen även 
ansvarig för de ärendena. Jourförundersökningsledare kan också ta emot ärenden 
från PKC. Förundersökningsledarens uppgift är att ge direktiv om initiala 
utredningsåtgärder för att kunna fatta beslut om att inleda eller att inte inleda 
förundersökning. Ärendet vidareförs sedan till ett lokalpolisområde eller en 
utredningssektion för slutgiltig utredning. Nästan alla jourförundersökningsledare 
som besvarat vår enkät (95 procent) uppger att det är enkelt eller ganska enkelt att 
prioritera och bedöma vilka ärenden som enligt bestämmelserna i rättegångsbalken 
ska utredas eller inte. Samtidigt menar ett flertal jourförundersökningsledare som 
besvarat enkäten och som vi har talat med, att det är utmanande att kunna göra 
 
108   Polisen, PKC-kvalitetsgranskning, 2020.  
109   Polisen, Granskning av polisregionernas handläggning av bedrägeriärenden, 2017.  
110   Polisen, Internrevisionens uppföljande granskning av polisregionernas handläggning av 
bedrägeriärenden, 2021.  

korrekta beslut för det breda spannet av brott som jourutredningssektionerna 
hanterar. De efterfrågar mer tid för att kunna utveckla sin kunskap och gå 
utbildningar, men detta hinns helt enkelt inte med.111 
Brist på jourförundersökningsledare skapar problem i Snabbare 
lagföring  
Genom att bedriva vissa utredningar snabbare kan polisen frigöra 
utredningsresurser på främst lokalpolisområdesnivå, eftersom dessa utredningar 
inleds och avslutas av jourförundersökningsledare på polisområdesnivå. I de 
lokalpolisområden som infört snabbare lagföring anser 40 procent av 
lokalpolisområdescheferna att det frigjort resurser till annat utredningsarbete. 
60 procent anser att det delvis eller inte frigjort resurser.112  
Polismyndighetens internrevision genomförde i början av 2022 en granskning om 
avrapportering för patruller i yttre tjänst. Patrullerna är generellt positiva till 
Snabbare lagföring även om arbetssättet medför att fler utredningsåtgärder görs på 
plats. I rapporten framkommer dock flera problem som har att göra med arbetet i 
yttre tjänst generellt. Exempelvis saknar de flesta patrullerna stöd av 
jourutredningsresurser. 55 procent av patrullerna uppger också att de saknar 
administrativt stöd vid avrapportering av brott. I de fall där försök har gjorts med 
inre administrativt stöd har avrapporteringstiderna minskat med upp till 
30 minuter, menar Polismyndighetens internrevision. Bristen på 
jourförundersökningsledare gör att patrullerna ofta saknar förundersökningsledare 
när det finns anledning att inleda förundersökning, trots att detta är ett krav i PNU. 
Det innebär att den direkta återkopplingen till patrullerna från 
förundersökningsledare uteblir och att förundersökningsledare först senare tar över 
och bedömer ärendet. Dessutom gör olika jourförundersökningsledare ofta 
varierande bedömningar av vad och hur mycket som behöver göras, vilket medför 
merarbete för patrullerna.113 
3.7  Patruller i yttre tjänst hinner inte alltid skriva 
kompletta anmälningar 
Det finns en risk för brister i förstahandsåtgärderna, eftersom 
jourförundersökningsledaren inte bestämmer över hur resurserna för ingripanden 
fördelas. Regionledningscentralen (RLC) som styr över resurserna kan till exempel 
 
111   Fritextsvar i Riksrevisionen enkät 2022 och verksamhetsbesök lokalpolisområden.  
112   Riksrevisionens enkät 2022.  
113   Polisen, Granskning av avrapporteringsprocessen för poliser i yttre tjänst, 2022, s. 5–6.  

prioritera att den patrull som utför förstahandsåtgärderna i stället ska åka på ett 
annat uppdrag, innan åtgärderna är klara. 
Majoriteten (70 procent) av jourförundersökningsledarna anser att det stämmer 
ganska eller mycket bra att de anmälningar som kommer in från poliser i yttre 
tjänst är så kompletta att de kan användas för att besluta om en förundersökning 
ska inledas eller inte. 11 procent tyckte att det inte alls stämmer. Ett flertal av de 
svarande förtydligade att det oftast krävs kompletteringar och att 
jourförundersökningsledare behöver instruera poliser i yttre tjänst med att ha med 
nödvändig information såsom brottsrekvisit, brottsbeskrivning, etc.114 I intervjuer 
framkommer att det finns vissa polisområden som har många juniora poliser i 
yttre tjänst och som därför behöver få tydliga instruktioner för att säkra bevis på en 
brottsplats.115 En jourförundersökningsledare som besvarade enkäten menar också 
att kvalitetsbristen i avrapporteringen beror på brist på erfarenhet både hos 
polisaspiranter och deras handledare.116 Den stora mängden nya aspiranter är ett 
återkommande problem som lyfts av lokalpolisområdena. De ger ny energi men 
behöver också skolas in. Då blir bristen på jourförundersökningsledare särskilt 
svår.117 
Problemen finns även inom Snabbare lagföring där en jourförundersökningsledare 
uppskattar att de i 90 procent av de inrapporterade ärendena, trots att instruktioner 
är givna, ändå behöver ringa upp patrullen och begära att de kompletterar anmälan 
eftersom det blivit fel. Detta beror ofta på att polisen har glömt att gå igenom 
anmälan så att den är korrekt och innehåller alla delar som den ska. Vid 
Riksrevisionens verksamhetsbesök på lokalpolisområden har det framkommit att 
dessa brister delvis kan förklaras av att patrullerna inte kan avrapportera förrän de 
återkommer till polisstationen.118 Denna bild bekräftas i en granskning från 
Polisens internrevision som ser tydliga risker med att nya aspiranter skolas in av 
relativt juniora poliser. Stationsbefäl kan till viss del stödja den yttre personalen 
men internrevisionen konstaterar samtidigt att poliser i yttre tjänst saknar stöd av 
inre utredningspersonal samt jourförundersökningsledare i den utsträckning som 
vore önskvärd.119 Dessutom har det framkommit vid våra verksamhetsbesök att det 
inte heller alltid finns stationsbefäl tillgängliga när det behövs.120 
 
114   Fritextsvar av jourförundersökningsledare i Riksrevisionens enkätundersökning 2022. 
115   Verksamhetsbesök lokalpolisområden och polisområde.   
116   Fritextsvar av jourförundersökningsledare i Riksrevisionens enkätundersökning 2022. 
117   Verksamhetsbesök lokalpolisområden.  
118   Verksamhetsbesök med jourförundersökningsledare på polisområde.  
119   Polisen, Granskning av avrapporteringsprocessen för poliser i yttre tjänst, 2022, s. 7 f.  
120   Verksamhetsbesök lokalpolisområden.  

3.8  Utredning av grov brottslighet tränger undan 
utredningen av mängdbrott 
Enligt den nationella brottskatalogen ska lokalpolisområdena utreda de flesta 
mängdbrott, men vi har funnit att det görs kontinuerliga avsteg från brottskatalogen i 
samtliga regioner (se även 4.8). Det innebär att lokalpolisområdena ofta får utreda 
annan grövre brottslighet som enligt brottskatalogen egentligen ska utredas på andra 
nivåer inom polismyndigheten. Detta eftersom de grova brottssektioner som finns 
på polisområdesnivå behöver avlastning. Det har uttryckts i vissa lokalpolisområden 
att de får ta över utredningen av all slags grov brottslighet från utredningssektionerna på polisområdet, exempelvis brott i nära relationer och mordförsök.121  
Bilden bekräftas i Riksrevisionens intervjuer. Det som ska vara tillfälliga undantag 
från den nationella brottskatalogens principer tenderar att bli serietillfälligheter: 
tillfällighet efter tillfällighet följer varandra tills undantagen har blivit regel.122 Detta 
har pågått under flera år, och ett lokalpolisområde beskriver det som att alla rån 
exempelvis numera automatiskt hamnar hos dem, fast de egentligen ska utredas på 
regional nivå eller polisområdesnivå och att undantagen från brottskatalogen 
därmed de facto är permanenta. Detta får i sin tur konsekvenser för 
lokalpolisområdets balanser, och ökar antalet äldre öppna ärenden. Ett av 
lokalpolisområdena har ärenden som är cirka två år gamla och som man ännu inte 
har hunnit börja arbeta aktivt med. Ju äldre ett ärende är, desto mindre sannolikt 
att nå framgång i utredningen och att kunna redovisa ärendet till åklagare.123  
3.9  Kompetensbrist vid beställning av forensiska 
undersökningar  
Dagens utredningar, även av mängdbrott, innebär ofta behov av forensiska 
undersökningar124. Det kan exempelvis handla om att säkra spår genom att 
genomföra en brottsplatsundersökning eller att extrahera digital information från 
en dator eller en mobiltelefon. Beroende på vilken typ av forensisk undersökning 
som behövs, kommer den att utföras av olika forensiker på olika organisatoriska 
nivåer.125 Tillgången till lokalt stöd har förändrats de senaste åren. På grund av 
 
121   Verksamhetsbesök lokalpolisområden.  
122   Verksamhetsbesök polisregion.  
123   Verksamhetsbesök lokalpolisområden. Se även Liljegren et al., ”The police and ‘the balance’ – 
managing the workload within Swedish investigation units”, 2021, 8, s. 70–85.  
124   Säkring, undersökning och analys av spår från brottsplatser eller analys av digitala spår från 
datorer, mobiltelefoner och liknande media. 
125   Det finns lokala brottsplatsundersökare (lokus), kriminaltekniker, IT-forensiker och 
laborativa forensiker.   

omorganisering inom vissa regioner ska numera det lokala tekniska 
utredningsstödet tillhöra regionnivån, vilket gör att lokalpolisområdet i sina 
ärenden behöver ställa sig i samma kö som grova brott, som av förklarliga skäl 
prioriteras.126 Samtidigt har antalet lokala brottsplatsundersökare, som exempelvis 
hanterar undersökningar vid inbrott, minskat i samtliga polisregioner, konstaterar 
Brottsförebyggande rådet.127  
Vad gäller it-forensik uppger samtidigt endast två av tio förundersökningsledare att 
de fått den kompetensutveckling de behöver för att kunna utföra sitt arbete, 
framkommer det i en rapport av Brottsförebyggande rådet.128 Det har även 
framkommit i våra intervjuer i lokalpolisområdena att både utredare och 
förundersökningsledare önskar att de hade bättre kunskap om hur de ska göra en 
it-forensisk beställning. Att tömma en mobiltelefon på information för att säkra 
bevis är svårt eftersom den numera kan innehålla en stor mängd uppgifter som är 
viktiga att få åtkomst till för att säkra bevis. För att inte spilla onödigt med tid för 
varje undersökning behöver samtidigt beställningarna vara så konkreta och 
korrekta som möjligt. Kraven på hur telefontömningar ska göras på ett likformigt 
sätt eller hur bevisvärderingen ska gå till är däremot inte självklart för alla 
förundersökningsledare eller utredare på lokalpolisområdena.129  
De långa köerna och bristen på framför allt IT-forensiker är kända sedan länge, 
men även andra typer av forensiska analyser tar lång tid för NFC att leverera. 
Polismyndigheten är också medveten om situationen och initierade en särskild 
händelse för att omhänderta frågan under 2021.130 
3.10  Svårare att tillämpa förundersökningsbegränsning på 
PKC och i jourmiljö 
Förundersökningsledarna på PKC, lokalpolisområdena och 
jourförundersökningsledare skiljer sig åt vad gäller hur enkelt de tycker att det är 
att tillämpa reglerna för förundersökningsbegränsning. 
 
126   Verksamhetsbesök lokalpolisområden. 
127   Brottsförebyggande rådet uppger att denna funktion är olika organiserad i de olika regioner, 
ibland är det en specifik tjänst för mängdbrott och ibland kombinerad med andra uppgifter. 
Brottsförebyggande rådet, Polisens forensiska verksamhet, 2023, s. 31.  
128   Brottsförebyggande rådet, Polisens forensiska verksamhet, 2023, s. 64.  
129   Verksamhetsbesök i lokalpolisområden. Detta bekräftas i Brottsförebyggande rådet, Polisens 
forensiska verksamhet, 2023.  
130   Polisen, Operationsorder NFC Insats Vilgot, 2021; Polisen, Plan för överföring av erfarenheter och 
lärdomar från Insats Vilgot till ordinarie verksamhet, 2021. Se även Riksrevisionen, Från spår till 
bevis, 2017. 

Tabell 3 Det är enkelt för mig att tillämpa reglerna om förundersökningsbegränsning 
(andelar i procent)  
Förundersökningsledarens   Stämmer  Stämmer  Stämmer  
placering  mycket bra  ganska bra  inte alls 
Polisens kontaktcenter  8  47  41 
Jourutredning  22  56  14 
Lokalpolisområde  30  57  6 
Anm.: Skillnader mellan kategorier av förundersökningsledare i upplevd förmåga att tillämpa 
förundersökningsbegränsning. 
Källa: Riksrevisionens enkätundersökning hösten 2022. 
Av förundersökningsledarna på lokalpolisområdena uppger majoriteten att det är 
ganska eller mycket enkelt att tillämpa reglerna om förundersökningsbegränsning. 
För förundersökningsledare vid PKC verkar det vara motsatt förhållande. 
Majoriteten av dem uppger att det är ganska eller inte alls enkelt att tillämpa 
reglerna. Som framgår av tabell 4 uppgav även majoriteten av förundersökningsledare vid PKC att de inte alltid prövar förundersökningsbegränsning.  
Tabell 4 Jag prövar alltid om det finns skäl att förundersökningsbegränsa 
brottsmisstankar i de ärenden jag leder (andelar i procent) 
Förundersökningsledarens   Stämmer  Stämmer  Stämmer  
placering  mycket bra  ganska bra  inte alls 
Polisens kontaktcenter  18  35  39 
Jourutredning  30  53  12 
Lokalpolisområde  52  37  4 
Anm.: Skillnader i kategorier av förundersökningsledare i frekvens av utförd 
förundersökningsbegränsning. 
Källa: Riksrevisionens enkätundersökning hösten 2022. 
Eftersom det finns en eftersläpning i utbildning av förundersökningsledare har 
Polismyndigheten särskilda utbildningsinsatser för just 
förundersökningsbefogenheten. 131 Svaren från jourförundersökningsledarna tyder 
enligt Riksrevisionen på att insatserna inte fått utslag i verksamheten än. Flertalet 
jourförundersökningsledare uppgav i sina enkätsvar att de inte har behörighet att 
 
131   Skriftligt svar från Polismyndigheten på faktagranskning, 2023-01-23. 

förundersökningsbegränsa, vilket tyder på att de inte fått utbildning och därmed 
saknar förordnande för att kunna fatta dessa beslut.132  
Samtidigt ser förundersökningsledare vid lokalpolisområdet att de ärenden de tar 
över borde ha kunnat förundersökningsbegränsats redan av 
jourförundersökningsledare eller av förundersökningsledare vid 
ärendesamordningssektionen på polisområdet. Andra exempel på skäl till att 
jourförundersökningsledare och förundersökningsledare vid PKC menar att de inte 
förundersökningsbegränsar är att de befinner sig för tidigt i utredningsprocessen 
och därmed inte har tillräcklig översikt för att kunna fatta ett sådant beslut. En 
förundersökningsledare vid PKC har fått instruktioner om att vara försiktig med 
förundersökningsbegränsning och gör det därför bara i solklara fall. En annan 
uppger att det inte finns tid nog på PKC för att hinna sätta sig in i reglerna för 
förundersökningsbegränsning. Även förundersökningsledare i lokalpolisområdet 
uppger att det ibland är enkelt och ibland svårt att bedöma om 
förundersökningsbegränsning ska ske och efterfrågar därför mer information och 
fortbildning kring hur det ska tillämpas.133  
En åklagare som är specialiserad på mängdbrott menar att det kan vara mycket 
svårt för poliser att göra korrekta bedömningar av vad som bör 
förundersökningsbegränsas. Att göra en prognos av åtalsfrågan är inte bara en 
teoretisk kunskap utan även ett praktiskt hantverk; det är viktigt att förstå hur 
domstolarna resonerar.134 Riksrevisionen ser att problemet för 
förundersökningsledare vid PKC och jourförundersökningsledare är att de sällan 
får den kunskapen eftersom de arbetar så tidigt i utredningsprocessen. Ett 
önskemål vore att Åklagarmyndigheten hade större möjligheter att ge konkret 
feedback till både polisiära förundersökningsledare och utredare. Från ett 
lokalpolisområde uppges att de hade ett liknande initiativ på gång där utredare 
skulle få sitta med vid domstolsförhandlingar för att bättre förstå tingsrätternas 
arbete och hur de själva kan göra bättre utredningar.135 
 
132   Polisen, Polismyndighetens handbok för förordnande av förundersökningsledare, PM 2021:37. För 
att förordnas som förundersökningsledare i Polismyndighetens inre utredningsverksamhet 
(t.ex. vid jourutrednings, PKC- och utredningsgrupper) krävs förordnande för nivån 
Fördjupad. Kraven för förordnande för nivån Fördjupad är att personen bedöms som lämplig, 
innehar kompetens och erfarenhet samt har fullgjort förundersökningsledarutbildningarna 
Grund och Fördjupad.  
133   Svar från förundersökningsledare på PKC och i lokalpolisområde samt 
jourförundersökningsledare i Riksrevisionens enkätundersökning.  
134   Intervju åklagare, 2022-03-16.  
135   Verksamhetsbesök lokalpolisområden.  

3.11  Svårt att använda ärendesamordningen för att 
effektivisera 
Syftet med ärendesamordning är att i möjligaste mån, och i ett sammanhang, 
utreda och redovisa de samlade brottsmisstankarna mot en och samma person.  
Enligt PNU ska ärendesamordning ske löpande under ett ärendes gång. 
Samordning ska ske så att nya misstankar kan överlämnas till den som handlägger 
ett ärende i följande ordning: 1) där den misstänkte är häktad, 2) där misstankar 
med det högst stadgade minimistraffet handläggs samt 3) där de äldsta 
misstankarna handläggs.136 Vid ärendesamordningen behöver polisen kontrollera 
om det finns andra öppna brottsmisstankar, nyligen avkunnade domar eller 
utfärdade strafförelägganden. För många brottsaktiva personer är detta vanligt 
förekommande. Om det redan finns öppna misstankar ska ärendet samordnas med 
de andra brottsmisstankarna. Samtidigt ska förundersökningsledaren utifrån 
aktuella brottsmisstankar, strafförelägganden eller domar bedöma om det finns 
skäl till förundersökningsbegränsning. Reglerna för ärendesamordning och 
förundersökningsbegränsning är dock svårtillämpade för många 
förundersökningsledare. Alla förundersökningsledare prövar inte heller alltid om 
det finns skäl att förundersökningsbegränsa eftersom de inte har tillräcklig 
överblick eller kompetens, vilket föregående avsnitt också visat. I den initiala 
ärendesamordningen ingår också att fördela ärendet till relevant utredningsenhet.  
Hög arbetsbelastning försvårar ärendesamordning 
Förundersökningsledaren ska dokumentera förutsättningarna för 
ärendesamordning i polisens ärendehanteringssystem Durtvå137 och kontakta 
mottagande enhet om ärendet ska lämnas vidare. Men innan överlämning kan ske 
ska den som lämnar över ett ärende ”ha vidtagit de lokala utredningsåtgärder som 
rimligtvis bör genomföras lokalt”. Denna formulering lämnar utrymme för visst 
godtycke och är källa till konflikt mellan olika pressade förundersökningsledare. 
Riktlinjerna specificerar hur konflikter ska lösas mellan lokalpolisområden, 
polisområden, regioner och nationella avdelningar där det ska finnas funktioner 
på varje nivå som har ansvar för ärendesamordningen på sin nivå.138 
 
136   Polisen, Polismyndighetens riktlinjer för ärendesamordning, 2019.  
137   Det finns naturligtvis riktlinjer för hur detta ska genomföras: Polisen, Polismyndighetens 
riktlinjer för överlämning av ärenden i Durtvå mellan polisregioner och nationella operativa 
avdelningen, 2019. 
138   Polisen, Polismyndighetens riktlinjer för ärendesamordning, 2019. 

Majoriteten139 av förundersökningsledarna i lokalpolisområdena uppger att de 
tidigt och fortlöpande prövar om det finns skäl att samordna de ärenden de leder. 
Majoriteten140 uppger också att ärendesamordningen bidrar till att effektivisera 
utredningsprocessen. Samtidigt anser 40 procent av dem att det inte alls är lätt att 
tillämpa reglerna om ärendesamordning, medan 41 procent uppger att det är 
ganska lätt. Reglerna för ärendesamordning upplevs som krångliga och tolkas olika 
från person till person. 141 
På grund av hög arbetsbelastning och resursbrist i utredningsverksamheten som 
i sin tur leder till höga ärendebalanser, menar ett tiotal förundersökningsledare att 
ärendesamordningen i stället leder till att man vill bli av med ärenden genom 
samordning.142  
En förundersökningsledare uppgav: 
”Vid ärendesamordning uppstår inte sällan konversationer som handlar om 
att slå ifrån sig ärendet snarare än att jobba för ärendets bästa. Ger 
försämrat resultat, ineffektiviteten ökar och arbetsglädjen får sig en törn.”143 
Förundersökningsledare vid lokalpolisområden som besvarade enkäten har 
kommenterat att ärendesamordningen ofta leder till att den organisatoriska enhet 
som enligt riktlinjerna borde ta emot ärendet nekar samordning med hänvisning 
till att de har för mycket att göra.144 Det verkar fungera bättre inom samma 
polisområde eller region, men sämre mellan olika regioner.145 
3.12  Brottssamordningen sker i olika omfattning 
Polismyndigheten definierar brottssamordning som ”systematiska analyser av 
brottsligheten för att identifiera brottsmönster, tillvägagångssätt och jämföra spår 
från brottsplatser i syfte att undersöka om det finns gemensamma faktorer som 
kan tyda på seriebrottslighet”.146 Till skillnad från ärendesamordning är 
brottsamordningen inte en uppgift för den enskilde förundersökningsledaren utan 
 
139   41 procent stämmer mycket bra, 49 procent stämmer ganska bra.  
140   35 procent stämmer mycket bra, 39 procent stämmer ganska bra.  
141   Fritextsvar från förundersökningsledare i lokalpolisområde i Riksrevisionens 
enkätundersökning 2022.  
142   Riksrevisionens enkätundersökning 2022.  
143   Fritextsvar från förundersökningsledare i lokalpolisområde i Riksrevisionens 
enkätundersökning 2022.  
144   Riksrevisionens enkätundersökning 2022.   
145   Riksrevisionens enkätundersökning 2022.   
146   Polisen, Polismyndighetens ärende- och brottssamordning, 2018, s. 10.  

”alla medarbetare ska verka för en väl fungerande brottssamordning”.147 Samtidigt 
beskrivs brottssamordningen i Polismyndigheten som att det på varje 
lokalpolisområde ska finnas ”en förmåga med ansvar för brottsamordning utifrån 
den lokala problembilden”148. En funktion för brottssamordning ska även finnas på 
polisområdesnivå, på regional nivå samt på nationella operativa avdelningen.149 
Brottsamordningen är alltså både en funktion och en arbetsmetod, samtidigt som 
Riksrevisionen ser att innebörden av ”förmåga” kan tolkas olika.  
Brottssamordningen är beroende av hur den är organiserad och bemannad inom 
regionen och hur väl den regionala nivån, polisområdesnivån och 
lokalpolisområdesnivån kommunicerar med varandra.150 I och med att 
polisregionerna har organiserat brottsamordningen på olika sätt ser Riksrevisionen 
att förutsättningarna varierar i landet. När dessa funktioner inte är tillräckligt 
bemannade så sker heller inte brottssamordning i den utsträckning som vore 
möjligt.151 I vissa lokalpolisområden där brottsamordningsfunktionen är vakant, 
har vi hört exempel på där förundersökningsledare eller kommun- och 
områdespoliser tar sig an att själva försöka se mönster utifrån inkomna ärenden.152 
Det skiljer sig även åt vilken inriktning brottssamordningen har; i vissa 
lokalpolisområden samordnas endast seriebrottslighet (stölder och åldringsbrott) 
och organiserad brottslighet.153 Då missas anmälningar som skadegörelse och 
andra brott där det kan finnas mönster av seriekaraktär, som för lokalsamhället kan 
vara ett stort problem.154  
Därutöver saknar polisen möjligheter att åstadkomma realtidsuppdatering av lokala 
lägesbilder med underlag från anmälda brott. Exempelvis har inte PKC, som 
hanterar det största inflödet av anmälningar, digitala medel eller ett uppdrag att se 
mönster i inkomna ärenden.155 Om fler snarlika brott identifierades med hjälp av 
brottssamordning skulle det kunna bidra till att fler brott klarades upp. Bättre 
kunskap skulle även kunna ge möjlighet för polisen att vidta brottsförebyggande 
åtgärder. Detta i sin tur skulle kunna leda till ett mindre inflöde till 
utredningsverksamheten, vilket skulle frigöra resurser. 
 
147   Polisen, Polismyndighetens handbok för PNU, 2022.   
148   Polisen, Polismyndighetens arbetsordning, 2022, 3 kap. 23 §.  
149   Polisen, Polismyndighetens arbetsordning, 2022, 3 kap. 27, 31 och 35 §§.  
150   Platsannons LPO Norra Västmanland, 2020-08-12; Platsannons PO Storgöteborg 2022-10-31; 
Platsannons PO Storgöteborg 2022-10-31. 
151   Verksamhetsbesök PKC och lokalpolisområden.  
152   Verksamhetsbesök lokalpolisområden.   
153   Verksamhetsbesök lokalpolisområden och PKC.  
154   Verksamhetsbesök lokalpolisområden.  
155   Intervju Polismyndigheten 2022-12-08.  

4  Hur Polismyndighetens styrning 
påverkar förmågan att hantera 
mängdbrott 
Detta kapitel undersöker Polismyndighetens styrning i förhållande till PKC, 
utredningsjourerna och lokalpolisområdenas mängdbrottsuppdrag. Det handlar 
om den övergripande styrningen och hur den i förlängningen påverkar förmågan 
att hantera mängdbrott, och svarar på den andra delfrågan: Har Polismyndigheten 
genom sin styrning skapat tillräcklig förmåga att hantera mängdbrott effektivt? 
Riksrevisionen bedömer att Polismyndigheten har en effektiv styrning om den 
grundar sig på följande:  
•  att verksamheten organiseras så att den genomsyras av ett helhetsperspektiv på 
det brottsbekämpande uppdraget och kan hantera såväl de lokala som de 
regionala och nationella problembilderna  
•  att Polismyndigheten har gjort en övergripande analys av kompetensförsörjning 
och resursfördelning, så att det finns förundersökningsledare, utredare, 
administrativt stöd, etc. på de platser där de behövs  
•  att Polismyndigheten gett förundersökningsledare och utredare den utbildning 
som krävs och kontinuerligt ger dem den vidareutbildning och de 
förutsättningar för kompetensutveckling som behövs.  
4.1  Sammanfattande iakttagelser 
•  Lokalpolisområdena är organiserade på i stort sett samma sätt och inte 
utifrån hur behoven ser ut. Områdena varierar kraftigt i storlek sett till såväl 
geografi som befolkningstal, och även i fråga om brottslighetens utveckling.  
•  De stora resurstillskotten nationellt har drivit fram en ambitionshöjning 
främst på nationell och regional nivå som gör att resurserna inte räcker till 
lokalpolisområdena även om satsningarna på regional nivå delvis kommer 
lokalpolisområdena till godo. Dessutom innebär begränsningen av civil 
personal i förhållande till polisiär personal att nödvändig kompetens saknas 
på lokalpolisområdena.  
•  Polisregionernas interna resursfördelningsplaner får inte genomslag i 
praktiken. Tillfälliga resursförstärkningar till andra delar av organisationen 
krävs hela tiden. Lokalpolisområdena blir därmed en resurspool för hela 
Polismyndigheten.  

•  Ärenden fördelas nedåt i organisationen eftersom den nationella 
brottskatalogen inte följs. Lokalpolisområdena blir i och med det en 
avsättningsyta för arbetsuppgifter som egentligen är avsedda att utföras på 
polisområdes- eller regionnivå. Några resurser följer dock inte med. 
•  De två ansvarstyperna inom Polismyndigheten – processansvar och 
verksamhetsansvar – leder till otydlighet i ansvar och befogenheter, vilket får 
negativa effekter på mängdbrottshanteringen. 
•  Lokalpolisområdena skulle behöva få bättre kontroll över kompetens och 
förmåga. Nu får de exempelvis inte tillgång till alla de kurser de skulle 
behöva få gå, samtidigt som de förväntas klara av ärenden som egentligen 
skulle hanteras på andra nivåer.  
•  De IT-system som finns har fortfarande brister och stöder inte den dagliga 
verksamheten fullt ut. Dessutom ger systemen få möjligheter till uppföljning 
och lärande.   
4.2  Lokalpolisområdena har olika förutsättningar 
När den nya Polismyndigheten sjösattes 2015 infördes en ny styrmodell som skulle 
jämka samman de 21 länspolismyndigheterna, Rikspolisstyrelsen och Statens 
kriminaltekniska laboratorium. I den nya myndigheten skulle tyngdpunkten ligga 
på det lokala perspektivet: lokalpolisområdena skulle vara basen för 
polisverksamheten. 95 lokalpolisområden inrättades och fördelades på 
27 polisområden som i sin tur hör till sju olika polisregioner. Varje region ska ha 
enheter för utredning, underrättelsetjänst, operativ verksamhet och 
kansliverksamhet.156 Polisområdena ska ha sektioner för utredning och 
kansliverksamhet medan lokalpolisområdena ska ha grupper för utredning, 
brottsförebyggande- och ingripandeverksamhet samt stöd och service. På nationell 
nivå finns Nationella operativa avdelningen (Noa), Nationellt forensiskt centrum 
(NFC) samt en avdelning för särskilda utredningar. Dessutom finns ett antal 
nationella stödavdelningar som även har regional representation.157 Syftet med den 
nya organisationen var att komma till rätta med problem som den tidigare 
myndighetsstrukturen ansågs ha gett upphov till. Det handlade både om alltför 
 
156   Polisen, Polismyndighetens arbetsordning, 2022, 2 kap. 3, 7–16 §§. 
157   Polisen, Polismyndighetens arbetsordning, 2022, 2 kap. 3, 7–16 §§. Arbetsordningen har 
justerats ett antal gånger, men huvuddragen är sig lika sedan omorganisationen 2015. 
Stödavdelningarna är för ekonomi, HR, it, kommunikation, kansli, juridik och säkerhet. 
Förändringarna från tidigare arbetsordning påverkar inte de avsnitt som granskningen 
omfattar. 

stort fokus på enkla statistiska mått (pinnjakt), allt sämre utredningsresultat och 
brist på samordning.158  
Riksrevisionens granskning visar flera tecken på att den nuvarande 
polisorganisationen inte motsvarar de behov som finns på lokalpolisområdesnivån. 
Lokalpolisområdena varierar kraftigt i storlek sett till såväl geografi som 
befolkningstal, och även i fråga om brottslighetens utveckling. Ändå ska varje 
lokalpolisområde vara organiserat i huvudsak på samma sätt. Här visar dock 
Riksrevisionens granskning att lokalpolisområdena tar egna initiativ för att svara 
emot de lokala förutsättningarna och problembilderna.  
I lokalpolisområden med många brott på en liten, begränsad geografisk yta med 
många människor som rör sig lätt och snabbt krävs en organisation som har en 
fungerande ingripandeverksamhet och samtidigt hinner med det 
brottsförebyggande uppdraget. Dessutom krävs en fungerande 
områdespolisverksamhet med trygga områdespoliser som känner sitt område och 
kan komplettera bilden som ingripandeverksamheten ger genom sina 
händelserapporter.159 Förmågan att hantera mängdbrott är också beroende av att 
det finns kommunpoliser som kan samverka med det omgivande samhället. 
Sammantaget behövs ingripandepoliser, områdespoliser och kommunpoliser som 
får stöd av operativa samordnare och lokala underrättelsesamordnare för att bygga 
solida lokala problembilder. Då kan utredningsgrupperna koncentrera sig på de 
ärenden som troligen ger mest effekt på den lokala problembilden i form av ökad 
trygghet och minskad brottslighet.160 I storstäderna är det inte säkert att 
lokalpolisområdenas storlek bäst gynnas av att organisationen strikt följer en 
modell som tagits fram för att skapa enhetlighet. Där kan det vara bättre att ha fler 
biträdande lokalpolisområdeschefer om lokalpolisområdet växer än att skapa fler 
lokalpolisområden eftersom det kan finnas stordriftsfördelar med att exempelvis ha 
en större pool av ingripandepoliser, eller att ha fler förundersökningsledare och 
utredare samlade för att ge utrymme för lärande och specialisering inom det breda 
mängdbrottsuppdraget. Där skulle även kunna finnas utrymme för specialister som 
kan ge olika former av stöd.161  
En fungerande ingripandeverksamhet som hinner med det brottsförebyggande 
uppdraget är minst lika viktigt i ett lokalpolisområde med stora avstånd och få 
invånare. Men där måste områdespolisverksamheten definieras på ett annat sätt än 
 
158   Ivarsson Westerberg, Reform i uniform, 2020, s. 34–35. 
159   Verksamhetsbesök, intervjuer och enkät. Dokumentation om områdespolisverksamhet.  
160   Verksamhetsbesök, intervjuer och enkät. 
161   Verksamhetsbesök, intervjuer och enkät. 

i den täta staden och kommunpolisen måste kanske samverka med flera olika 
kommuner som alla ska servas av samma lokalpolisområde. För att bygga upp de 
lokala problembilderna och kunna hantera utvecklingen i just det egna 
lokalpolisområdet krävs att det finns en beredskap att se olikheterna och se hur det 
går att hitta lösningar som passar i just den egna lokala kontexten. Att exempelvis 
låta poliser vara hemma med beredskapstjänst kan vara en lösning som passar i 
mer glesbefolkade områden för att snabbare kunna åka ut på larm.162 
Strävan efter enhetlighet och önskan att boxa in alla lokalpolisområden i samma 
form var ett av målen med den stora polisreformen 2015. Tanken var att 
Polismyndigheten skulle få förutsättningar att styra mer enhetligt och mer flexibelt: 
personal skulle lättare kunna förflyttas dit de bäst behövdes just då. När 
Statskontoret utvärderade reformen 2018 konstaterade man att Polismyndigheten 
inte utnyttjat den fulla potentialen av reformen. Ett annat problem som 
Statskontoret pekade på var att ambitionshöjningen i den nya myndigheten inte 
motsvarades av tillräckliga resurser, framför allt på den lokala nivån. Statskontoret 
menade dock att det 2018 var för tidigt för att bedöma reformens genomslag.163  
Riksrevisionens granskning visar att lokalpolisområdena – sju år efter reformen – 
inte har fått tillräckliga förutsättningar för att klara sitt uppdrag efter 
omorganisationen, trots att ett av de uttalade syftena var att komma närmare 
medborgarna. Denna bild bekräftas av forskning som pekar på hur reformen har 
lett till sämre bemanning i lokalpolisområden. Ingen förbättring av förmågan att 
göra prioriteringar inom polisarbetet har också lyfts som en förklaring till varför 
reformen har haft svårt att få genomslag.164 Det finns även forskning som menar 
att strävan efter enhetlighet och byråkratiska strukturer har bortsett från behovet av 
att hantera situationer utifrån kunskap och erfarenhet, och att det har lett till att 
medarbetare försöker arbeta runt systemets omöjliga krav genom att hitta 
pragmatiska, kreativa lösningar för att ändå kunna genomföra ett meningsfullt 
polisarbete.165 Samma önskan att få utvecklas och göra ett meningsfullt polisarbete 
har Riksrevisionen mött under sina verksamhetsbesök och i intervjuer med 
polisanställda. 
 
162   Verksamhetsbesök, intervjuer och enkät. 
163   Statskontoret, Ombildningen till en sammanhållen myndighet, 2018, s. 85–94.  
164   Ivarsson Westerberg, Reform i uniform, 2020, s. 165–170: Landström et al, ”Legal limits to 
prioritisation in policing – challenging the impact of centralisation”, 2020; Eklund & 
Landström, “Effektivare för vem?”, 2019. 
165   Björk, “Muddling through the Swedish Police Reform: Observations from a NeoClassical 
Standpoint on Bureaucracy.”, 2021. 

4.3  Stora budgetökningar men mängdbrotten hinns ändå 
inte med 
I budgetpropositionen för 2018 formulerades målen om att Polismyndigheten 
skulle växa med 10 000 nya medarbetare till 2024, vilket borde ge goda 
förutsättningar för polisen att klara upp fler brott, bland annat mängdbrott. 
Regeringen gav den 9 november 2017 polisen i uppdrag att ta fram en plan för hur 
de ökade anslagen skulle användas. Myndigheten fick samtidigt i uppdrag att 
redovisa hur polisverksamheten skulle stärkas och utvecklas.166 Polismyndigheten 
fick däremot inget särskilt uppdrag att arbeta mot mängdbrotten från regeringen.167 
Fokus har i stället legat på den grova brottsligheten.168 Först i mars 2022 lade 
nationella operativa ledningsgruppen (NOLG) till mängdbrott som ett av sex 
fokusområden för myndigheten att arbeta med.169 
Mängdbrotten, som främst hanteras i lokalpolisområdena, påverkas indirekt av den 
snabba tillväxten. Det märks inte minst när det gäller att skola in nya poliser. 
Aspiranter är nödvändiga för att uppnå målen med 10 000 fler polisanställda, men 
det innebär samtidigt en påfrestning för organisationen. Den långvariga bristen på 
personal i yttre tjänst har gjort att belastningen ökat på dem som är där. 
Konsekvenserna för lokalpolisområdena, som ska ta emot alla de nya aspiranterna 
och skola in dem, blir stora dels eftersom det behövs instruktörer som kan ta sig an 
aspiranterna, dels för att det tar längre tid för aspiranterna att hantera ärenden 
eftersom de fortfarande är under utbildning. Det innebär att det behöver finnas 
flera erfarna poliser som kan arbeta som instruktörer för de nya aspiranterna, men 
även fler erfarna poliser som kan lotsa de nya poliserna in i polisyrket genom att 
fungera som mentorer och förebilder. Risken är annars att de inte hinner ta emot 
aspiranterna på ett sådant sätt att de vill stanna kvar och utvecklas där. Samma 
problem gäller för utredningsverksamheten. De som söker sig in till 
 
166   Regeringsbeslut Ju2017/08662/PO.  
167   I samband med en tidigare satsning på fler poliser 2009 så gav regeringen i uppdrag åt 
dåvarande Rikspolisstyrelsen, Åklagarmyndigheten och Domstolsverket att gemensamt vidta 
åtgärder för att säkerställa en effektiv samverkan och handläggning av mängdbrott, så 
mängdbrott har varit föremål för uppmärksamhet tidigare. Se Regeringsbeslut 
Ju2009/3950/Å. 
168   Det avspeglas bland annat i lagskärpningar, som de av vapenlagen (1996:67) där det rör sig 
om 14 ändringar bara de senaste 10 åren, och nya lagar som lagen (2020:62) om hemlig 
dataavläsning, som främst tar sikte på den grova brottsligheten. Men också på den 
uppmärksamhet och de resurser som den grova brottsligheten tar i anspråk.  
169   Fokusområden ska skapa struktur, långsiktighet och fokus och ge nationellt fokus på var det 
behövs förmågeutveckling. Övriga fokusområden är: 1) kriminell ekonomi, 2) otillåten 
påverkan, 3) våldskapital, 4) centrala arenor och marknader och 5) särskilt utsatta brottsoffer. 
Se Polisen, Beslutsprotokoll Fokusområden för den nationella operativa ledningsgruppen, 2022. 

utredningsverksamheten längre fram i karriären behöver också få 
utvecklingsmöjligheter och stöd för att utvecklas och vilja stanna kvar.170 
Om alltför många snabbt söker sig vidare och lokalpolisområdena blir 
genomslussningsstationer att fly ifrån, blir polistillväxten inte hållbar i längden, 
menar många av de polisanställda vi har talat med.171 Riksrevisionen instämmer 
i den bedömningen och ser att det område som drabbas mest är mängdbrotten.172   
4.4  Uppdelningen i process- och verksamhetsansvar 
borgar inte för helhetsperspektiv 
I den nya polisorganisationen finns det två typer av ansvar: processansvar och 
verksamhetsansvar som ibland ger upphov till otydligheter och motsättningar.  
Av Polismyndighetens arbetsordning framgår att processansvar innebär ett 
myndighetsövergripande ansvar för att styra hur verksamheten i en viss process ska 
ledas och utföras, oberoende av var verksamheten sker inom myndigheten samt att 
se till att den som leder eller utför verksamhet har rätt förutsättningar för sitt 
uppdrag. Det finns sju huvudprocesser och ett stort antal underprocesser. Chefen 
för Noa är exempelvis processägare bland annat för huvudprocessen utredning och 
lagföring, som förstås omfattar mängder av underprocesser.173  
Verksamhetsansvar innebär att leda och fördela arbetet, såväl det dagliga 
arbetet som att arbetsleda på strategisk nivå. Verksamhetsansvaret 
omfattar flera ansvarsområden: budget, personal och arbetsmiljö som är 
grunden för vilken verksamhet som kan bedrivas.174   
Motsättningarna mellan processansvar och verksamhetsansvar är särskilt tydligt 
när det gäller PKC som arbetar i två processer, service respektive utredning och 
lagföring. Båda processansvaren ligger på varsin enhet på Noa: service ligger på 
Nationellt kontaktcenter (NKE), och utredning och lagföring ligger på enheten för 
 
170   Polismyndigheten har arbetat fram karriär- och utvecklingsvägar, KUV, för att ge personalen 
möjligheter att utvecklas i sina roller. KUV har utvecklats för den yttre personalen först men 
även utredningspersonalen kommer att omfattas av de olika karriärstegen. Detta arbete pågår 
för närvarande.  
171   Verksamhetsbesök lokalpolisområden.  
172   Detta har uppmärksammats under en längre tid. Se exempelvis By, ”Polisen tvingas välja bort 
utredning av mängdbrott”, DN, publicerad 2022-12-23; By, ”Allt färre brottmål avgörs i 
tingsrätterna”, DN, publicerad 2022-12-21. Ämnet debatteras även flitigt i riksdagen och av 
intresseorganisationer som Svenskt Näringsliv eller Stiftelsen Tryggare Sverige.  
173   Polisen, Polismyndighetens arbetsordning, 2022, 3 kap. 8–15 §§. 
174   Polisen, Polismyndighetens arbetsordning, 2022, 3 kap. 16–20 §§. 

utveckling av brottsbekämpning.175 Men det är otydligt vilken av processerna som 
ska få företräde. Å ena sidan vill Polismyndigheten ha korta svarstider, vilket faller 
under serviceuppdraget, som NKE har processansvar för. Å andra sidan vill 
Polismyndigheten att förstahandsåtgärder i brottsutredningar ska ske så snart som 
möjligt, vilket faller under utrednings- och lagföringsuppdraget som 
utredningsenheten på Noa har processansvaret för. Samtidigt ligger 
verksamhetsansvaret för både service och utredning och lagföring på regionerna, 
som också resurssätter verksamheterna. Om vi utgår från att Polismyndighetens 
utredningsstrategi ska följas skulle PKC kunna bidra till att så tidiga 
utredningsåtgärder som möjligt sätts in, men då krävs att det blir tydligare vad som 
ska prioriteras: korta svarstider eller tidiga utredningsåtgärder. Dessutom behöver 
personalen på PKC få den utbildning som krävs för att kunna hålla förhör 
exempelvis och den befogenhet som krävs för att kunna begära bevissäkrande 
åtgärder av ingripandepersonalen.176 Det här kan ses som ett exempel på hur de 
olika styrsignalerna skapar otydlighet som gör att det är svårt för verksamheten att 
följa alla strategier, riktlinjer och handböcker från processansvariga.  
Samtidigt måste PKC:s uppdrag värderas i förhållande till hela 
utredningsverksamheten och vad en förändring kan få för konsekvenser. I region 
Nord fanns ett pilotprojekt i januari till april 2022 där PKC fick ett utökat uppdrag 
att bistå i snabbare lagföring, men också flyttades närmare 
utredningsverksamheten. Detta försök gav positiva resultat i form av att fler 
ärenden kunde slutföras. Ett närmare samarbete mellan förundersökningsledarna 
på PKC och jourförundersökningsledarna kan vara en anledning till att piloten blev 
så framgångsrik. Då får PKC en bättre förståelse för de lokala problembilderna och 
mer kunskap om lokala förhållanden. När PKC-operatörerna får gå utbildningen till 
civil utredare och vara inne på rotation på utredningsenheterna höjs också deras 
kompetens.177 Det gäller samtidigt att beakta värdet av de åtgärder PKC kan bidra 
med. Telefonförhör kan inte ersätta brottsplatsundersökningar.178 Det 
brottsbekämpande uppdraget behöver ständigt prioriteras, planeras och ledas 
utifrån lokala lägesbilder i samverkan mellan berörda verksamhetsdelar.179 
 
175   Skriftligt svar från Polismyndigheten på faktagranskning, 2023-01-23 Enheten för utveckling 
av brottsbekämpning är ny och ersätter utredningsenheten samt beredningsenheten.  
176   Polisen, Målbild framtidens PKC, 2021. 
177   Intervju Polismyndigheten 2022-12-08.  
178   Intervju Polismyndigheten 2022-12-14. 
179   Regionintervjuer samt verksamhetsbesök lokalpolisområden.  

Eftersom det finns flera svårigheter med processansvaret i förhållande till 
verksamhetsansvaret har Noa påbörjat ett arbete med en så kallad förmågemodell 
för att hantera processtyrningen.180 Syftet är att få till stånd ett helhetsperspektiv i 
stället för stuprörsbeteende och att analysera vilken slags förmåga som behöver 
utvecklas, bibehållas och avvecklas för att tillgodose det brottsbekämpande 
uppdraget.181 Denna modell är inte beslutad, men Riksrevisionen finner det värt att 
notera att Noa anser sig behöva se över sin processtyrning.  
Granskningen visar även att Polismyndigheten har en stor mängd styrdokument 
som delvis beror på de två ansvarstyperna. Dessa kan var och en för sig te sig tydlig 
och rationella, men eftersom de är så många blir de ibland överlappande eller 
motsägande. I en av polisregionerna har man identifierat 95 olika styrsignaler att 
förhålla sig till i sin styrning av regionen, dess polisområden och 
lokalpolisområden och hela den komplexa polisverksamheten. Styrningen sker 
alltså på flera olika nivåer och rör flera olika områden så när styrsignalerna ska 
omsättas i konkret handling behöver de översättas på den lokala nivån. För 
lokalpolisområdescheferna handlar det därför om att sålla bland de olika 
styrdokumenten och styrsignalerna.182 Riksrevisionen förmodar att den stora 
mängden styrdokument till viss del är kontraproduktiv och tar mycket kraft från 
organisationen, vilket i förlängningen också påverkar förmågan att hantera 
mängdbrotten.183 
4.5  Resursfördelningsplanerna tillgodoser inte behoven 
Varje polisregion tilldelas en total budgetram utifrån den nationella modellen för 
budgetfördelning mellan polisregionerna (se figur 1).184 Denna översätts sedan 
i regionala resursfördelningsplaner, eller som de kallas i vissa regioner: regionala 
målbilder, och visar bland annat hur personalresursen fördelas inom regionen. 
Regionernas redovisning varierar, eftersom de planerar sin verksamhet på olika 
sätt. Huvudprincipen är att se till att samtliga delar av regionen har tillgång till 
personal, både polisiär och civil. Personal fördelas till regionnivå och 
 
180   Intervju Polismyndigheten 2022-12-12. 
181   Opublicerad rapport samt intervju 2022-12-12.  
182   Intervju Polismyndigheten regionnivå samt verksamhetsbesök lokalpolisområden.  
183   Se även Hagström, Nya HR-direktören: ”Vem ska läsa alla styrdokument?”, publicerad 2021-12-02.  
184   Polisen, Modell för fördelning av budgetmedel mellan polisregionerna, 2019. Modellen beslutades 
i september 2019 och började gälla från 2021. Syftet var att öka transparensen och förståelsen 
för hur medel fördelas inom myndigheten. Vid framtagande av modellen gjordes olika 
beräkningar där hänsyn till att olika typer av brott är olika resurskrävande gjordes genom 
viktning. Resultatet av dessa beräkningar visade att skillnaden av en viktad modell och 
modellen utan viktning var ytterst marginella vilket ledde till att den enklare modellen valdes.  

polisområdesnivå. Därefter beslutar polisområdescheferna om hur 
personalresursen ska fördelas till de olika lokalpolisområdena inom det egna 
polisområdet. I vissa regioner har dock fördelningen till lokalpolisområdena redan 
gjorts på regionnivå.185  
Figur 1 Fördelningsmodell för polisregionerna 
Totalt att fördela till regionerna
Preliminär fördelning enligt budgetramar
Särskilda faktorer
• Huvudstadsfaktor • Gränsfaktor
• Avståndsfaktor
Särskilda åtaganden, satsningar m.m.
• Rytteri • Automatisk trafiksäkerhetskontroll
•  Sjöpolis •  Processansvar m.m.
• Fjällräddning • Särskilda satsningar (polislöner,
    brott i nära relation m.m.)
• Nationella förstärkningsorganisationen
50/50-modellen utifrånbelastning
•  Andel invånare (snitt 2 års utfall + 2 år prognos)
•  Andel anmälda brott (snitt 3 senaste åren)
Källa: Polismyndigheten.186 
 
185   Intervju polisregioner och underlag, se exempelvis Polisen, Beslutsprotokoll: Angående en 
långsiktig och uthållig verksamhet i hela regionen: nu fråga om anpassning av organisationen i hela 
region X, 2018 eller Polisen, Beslutsprotokoll: Beslut om intern fördelning av budget 2022 för 
Polisregion Y, 2022.  
186   Huvudstadsfaktor tar hänsyn till merkostnader för särskild övervakning, kostnad för 
ambassadbevakning och merkostnader för servicen i kvarteret Kronoberg. Avståndsfaktor 
handlar om att långa geografiska avstånd gör att det behövs högre polistäthet för att kunna 
bemanna trots att brottsstatistiken inte behöver vara så hög. Avståndsfaktorn berör 
56 kommuner och beräknas genom ett poängsystem. Gränsfaktor har att göra med att 
behovet av gränspolisverksamhet inte ser likadan ut i hela landet. Det finns ännu inte något 
beslut om hur gränspolisverksamheten ska dimensioneras. Se: Polisen, Modell för fördelning 
av budgetmedel mellan polisregionerna, 2019, s. 9–12. 

Resursfördelningsplanerna ger de övergripande ramarna och tas fram årligen. 
De tar också hänsyn till antalet polisaspiranter som förväntas bli klara under året. 
Aspiranterna får söka plats på polisområdesnivå och sedan fördelas de ut till 
lokalpolisområdena. Vissa lokalpolisområden har svårare än andra att rekrytera och 
behålla personal, vilket får till följd att de blir beroende av regionala 
förstärkningsinsatser. Vissa lokalpolisområden har särskilt svårt att attrahera och 
behålla ingripandepersonal, medan detta inte alls är ett problem för andra. Det som 
verkar prägla de flesta lokalpolisområden är ändå bristen på utredande personal.187  
Begränsningar i antalet civila får konsekvenser  
Riksdagen lämnade den 15 december 2015 ett tillkännagivande om att 
Polismyndigheten borde ha en minimibemanning om minst 20 000 poliser. 
Regeringen å sin sida menade att det måste vara upp till Polismyndigheten att 
besluta om bemanningen utifrån verksamhetens behov och att det var upp till 
polisen att avgöra de anställdas kompetens och hur många de bör vara utifrån givna 
budgetramar. Därför menade regeringen att Polismyndigheten själv ska förfoga 
över vilken kompetens som ska rekryteras.188 I redovisningen 2018 av ett 
regeringsuppdrag om hur polisverksamheten skulle stärkas och utvecklas med 
anledning av den stora resursökningen skriver Polismyndigheten följande:  
”Dagens fördelning av kompetenser består av 67 procent poliser och 
33 procent civila. Det finns inget som pekar på att fördelningen väsentligt 
bör förändras i närtid. I en föränderlig omvärld måste dock polisen 
kontinuerligt se över kompetensförsörjningsbehovet och därigenom kan 
fördelningen mellan olika kompetenser förändras över tid.”189  
Citatet visar att Polismyndigheten visserligen har ambitionen att kontinuerligt 
utvärdera kompetensförsörjningen, men att myndigheten anser att fördelningen av 
poliser respektive civila bör fortsätta gälla. Detta bekräftas ytterligare genom att 
rikspolischefen den 11 juni 2021 formellt beslutade om målvärden för antalet 
poliser vid polisregioner och avdelningar i januari 2025.190 Indirekt påverkar förstås 
antalet civila genom beslutet om antalet poliser. Civila har dock inget målvärde i 
beslutet. Denna fördelning mellan antalet civila och poliser går tillbaka till hur det 
 
187   Regionintervjuer och verksamhetsbesök lokalpolisområden.  
188   Skr. 2016/17:75, s. 29–30.  
189   Polisen, Redovisning av regeringsuppdraget Uppdrag till Polismyndigheten att redovisa hur 
polisverksamheten ska stärkas och utvecklas, 2018, s. 21.  
190   Polisen, Beslutsprotokoll Målvärde för antalet poliser vid polisregioner och nationella avdelningar, 
2021. 

såg ut vid ingången av 2016. Skälet till att Polismyndigheten vill hålla kvar vid 
fördelningen är att Sverige fortfarande har en relativt låg polistäthet i jämförelse 
med övriga EU-länder.191 Men utifrån vad Riksrevisionen har sett i denna 
granskning finns anledning att ifrågasätta om fasta målvärden verkligen gagnar 
myndigheten.192 
När vi frågade lokalpolisområdescheferna vad som är mest angeläget att förändra 
för att kunna hantera mängdbrotten effektivt svarade 79 procent av dem: öka 
bemanningen på lokalpolisområdet.193 Men målvärden om antal poliser hämmar 
rekryteringen av rätt kompetens till rätt plats. Regionala företrädare och 
lokalpolisområdeschefer menar att det är frustrerande att inte kunna rekrytera den 
kompetens som behövs eftersom andelen civila på andra nivåer i myndigheten 
redan har ätit upp allt utrymme för att anställa civil personal. Vissa 
lokalpolisområden får höra att hos just dem gäller fördelningen 85 procent poliser 
och 15 procent civila. Samtidigt är det naturligtvis viktigt att personalen i yttre 
tjänst – där endast poliser kan arbeta – är tillräckligt många och finns i hela landet 
för att tillgodose alla medborgares behov av polisnärvaro. Att vara konstant 
underbemannande är slitsamt och kan bidra till att många inte orkar arbeta i yttre 
tjänst så länge, menar flera av de poliser vi har talat med.194 Ett sätt att minska 
arbetsbelastningen för personal i yttre tjänst är förstås att se till att de får det stöd 
de behöver från civil personal. Något som också begränsas av fördelningen mellan 
poliser och civila.  
Något som många lokalpolischefer och även gruppchefer, förundersökningsledare 
och utredare har tagit upp är att det kan vara svårt att rekrytera polisiära utredare. 
Civila utredare uppfattas generellt som drivna och ambitiösa av kolleger och chefer. 
Problemet är att när de rekryteras av andra myndigheter eller går vidare till andra 
delar av Polismyndigheten får de ofta inte ersättas av andra civila utredare eftersom 
lokalpolisområdet inte har tillåtelse att rekrytera fler civila, då de inte ryms inom 
ramarna för den aktuella resursfördelningsplanen. Att ersätta de civila utredarna 
med poliser verkar heller inte lätt. Det är mest civila som är intresserade av att 
utreda mängdbrott, menar flera förundersökningsledare, gruppchefer och 
lokalpolisområdeschefer vi träffat ute på lokalpolisområdena.195 
 
191   Skriftligt svar från Polismyndigheten, 2022-11-18. 
192   Riksrevisionens bedömning bekräftas för övrigt av Brottsförebyggande rådets senaste rapport: 
Brottsförebyggande rådet, Polisens forensiska verksamhet, 2023, s. 10–11.  
193   Riksrevisionens enkätundersökning 2022.  
194   Verksamhetsbesök lokalpolisområden. Se även Brottsförebyggande rådet, 8 + 2, 2020, s. 64–74.  
195   Verksamhetsbesök lokalpolisområden.  

Samma problem förekommer på PKC där alla operatörerna är civilanställda. När 
regionerna gör sina resursfördelningsplaner får visserligen PKC en viss mängd 
tjänster att tillsätta. Men när operatörerna slutar kan tillfälliga anställningsstopp för 
civila göra att den tilldelade personalramen inte kan fyllas. Under hösten 2022 hade 
de sju regionernas PKC en sammanlagd personalram om 832 personer. Inom 
denna sammanlagda ram har PKC endast lyckats anställa 646 personer som 
operatörer, men bara 495 operatörer svarar i telefon eftersom resterande personal 
är utlånade till andra delar av polisen, sjukskrivna eller tjänstlediga.196 
Personalbristen leder till långa köer för dem som ringer in till PKC. Den leder även 
till ett ökat antal e-anmälningar som ofta lider av bristande kvalitet som gör att 
operatörerna är tvungna att ringa upp för att komplettera anmälningarna, vilket 
ytterligare bidrar till att förlänga köerna. Samtidigt har PKC inte fått anställa fler 
operatörer på grund av anställningsstoppet av civila. När de väl får godkänt för att 
anställa gör köerna för att få hjälp med rekryteringen av HR-avdelningen att det 
ändå kan komma att dröja upp till åtta månader innan de har operatörer på plats.197 
Både den yttre och den inre verksamheten påverkas negativt av att antalet 
civilanställda är beroende av antalet poliser. Det medför att olika typer av 
administrativt stöd och specialisttjänster kan vara svåra att rekrytera till om antalet 
civila har blivit för högt. Behovet av specialister är dock stort och fortsätter att öka. 
Antalet anmälda bedrägerier är fortsatt högt och behovet av utredare med förmåga 
att hantera bedrägeribrotten ökar.198 Det är inte självklart att den förmågan bäst och 
snabbast tillgodoses med poliser. Även den personal som tillhandahåller 
administrativt stöd till utredare och poliser i yttre tjänst, rationaliseras bort på 
grund av dessa anställningsbegränsningar.199  
Polismyndigheten har nyligen inlett en analys över vilka arbetsuppgifter som 
kräver polisiär kompetens och vilka delar av verksamheten som gynnas av annan 
kompetens eller en blandning av kompetenser, såsom vid till exempel PKC och 
regionledningscentralen (RLC). Syftet är att skapa enhetlighet och förutsättningar 
 
196   Intervju Polismyndigheten och dokumentation om personal och kötider PKC, 2022-12-08. 
197   Intervju Polismyndigheten och dokumentation om personal och kötider PKC, 2022-12-08. 
198   Antalet anmälda bedrägerier hade en topp 2018 och har minskat sedan dess. Sett ur ett 
tioårsperspektiv har antalet bedrägerier dock ökat markant med drygt 40 procent från 2011 
och ur ett tjugoårsperspektiv handlar det om en ökning runt 80 procent från 2001. Se 
Brottsförebyggande rådets statistik. Uppklaring när det gäller bedrägeribrott är dess värre 
mycket låg. Se kapitel 2.  
199   Verksamhetsbesök lokalpolisområden och regionintervjuer. 

för en långsiktig kompetensförsörjning där myndighetens samlade resurs används 
på bästa sätt.200 Riksrevisionen välkomnar initiativet.  
Resurser enligt plan finns inte alltid i verkligheten 
Samtidigt som det finns begränsningar i hur många civilanställda som får 
anställas, är det också skillnad i antalet resurser på papperet och i verkligheten. Det 
är inte säkert att det på lokalpolisområdesnivå finns personer anställda på de 
tilldelade platserna inom resursfördelningsplanen. Att det finns personer anställda 
betyder inte heller att det verkligen finns personer som tjänstgör inom ett 
lokalpolisområde, utan detta påverkas av utlåning, tjänstledigheter och 
sjukskrivningar. Det innebär att det som i resursfördelningsplanen ser ut som ett 
visst antal anställda inte behöver stämma med antalet som är på plats. Det kan 
också vara så att vissa lokalpolisområden inte ens lyckats fylla platserna de tilldelats 
inom resursfördelningsplanen, utan de dras med vakanser redan innan det är dags 
att räkna bort tillfällig frånvaro.201  
Förutom resursfördelningsplanerna som ger ramarna för verksamheten finns den 
månatliga uppföljningen som på många polisregioner populärt kallas för 
”sanningen”. För att få en uppfattning om hur den faktiska bemanningen ser ut får 
man gå till polisens personaladministrativa system. Här ska det optimalt sett synas 
var en person är placerad organisatoriskt och var personen de facto arbetar.202 Den 
som är placerad vid ett lokalpolisområde kan lånas ut till ett annat 
lokalpolisområde, till polisområdet, till den regionala nivån eller till någon av de 
nationella avdelningarna. Vid särskilda händelser eller kommenderingar är det 
poliser som tas i anspråk. I vissa fall kan även poliser som arbetar som utredare 
lånas in för att täcka luckor i den yttre verksamheten.203  
Både i den yttre verksamheten och i utredningsverksamheten blir personal 
ombedda att arbeta som instruktörer för aspiranter. Personal lånas också in som 
lärare på någon av kurserna som HR Kompetens anordnar. Efter tre månader 
behöver HR Kompetens stå för lönen och därför lånas lärare ofta bara in tre 
 
200   Skriftligt svar från Polismyndigheten, 2022-12-20. 
201   Verksamhetsbesök lokalpolisområden. Tillfällig frånvaro handlar om tjänstledigheter, 
föräldraledigheter och sjukskrivningar. De olika delarna av Polismyndigheten konkurrerar 
om samma personalresurs, vilket gör situationen sårbar. Polismyndigheten konkurrerar 
förstås också med andra myndigheter och privata näringslivet.  
202   De personaladministrativa systemen kompletteras med annan lokal uppföljning av 
nettobemanningen för att följa personalförändringar på kort sikt i en verksamhet. De 
personaladministrativa systemen ger nämligen inte heller alltid hela bilden. Skriftligt svar på 
faktagranskning från Polismyndigheten, 2023-01-23. 
203   Regionintervjuer och verksamhetsbesök lokalpolisområden.  

månader i taget. Detta ger upphov till viss frustration hos både regionerna och 
HR Kompetens: regionerna för att de blir av med personal, HR Kompetens för att 
regionerna är ovilliga att låna ut sin personal samtidigt som de efterfrågar 
utbildningar.204    
Sammantaget gör den ovan beskrivna situationen att lokalpolisområdena hellre 
talar om brutto- och nettobemanning än om resursfördelningsplanerna. 
Resursfördelningsplanen är de platser som det finns utrymme att anställa personal 
på. Bruttobemanningen är de som är anställda inom ramen för 
resursfördelningsplanen. Nettobemanningen är den personal som faktiskt finns på 
plats. Enligt flera lokalpolisområdeschefer som vi har talat med är skillnaden 
mellan brutto- och nettobemanningen inte oväsentlig. På papperet ser det därmed 
ut att finnas fler utredare och förundersökningsledare på plats än vad som 
verkligen finns att tillgå i verkligheten. Och bland dem som är på plats är det inte 
säkert att alla har den förmåga som efterfrågas.205 Detta leder till att 
lokalpolisområdenas verkliga förmåga att utreda mängdbrottslighet har allvarliga 
brister. 
4.6  Brottskatalogen är full av särlösningar, men följs 
ändå inte 
Brottskatalogen avgör på vilken organisatorisk nivå olika typer av brott ska utredas. 
Huvudprincipen är att det ska finnas en nationell brottskatalog som är enhetligt 
uppbyggd och att brott ska utredas på lägsta lämpliga nivå.206 Brottskatalogen vilar 
på tre principer. För det första: lokalpolisområdet är basen för polisverksamheten 
och merparten av verksamheten ska bedrivas där. När nya brott tillkommer ska de i 
första hand utredas på lokalpolisområdena. För det andra: regionala avvikelser från 
brottskatalogen tillåts eftersom polisregionerna har så pass olika förutsättningar 
och geografi. Det viktiga är att brotten utreds på ett ändamålsenligt och effektivt 
sätt. Den tredje principen handlar om att varje brottskategori i största möjliga mån 
ska utredas på endast en nivå. Så ser det dock inte ut. Att de regionala skillnaderna 
medför att en viss brottskategori utreds på olika nivåer beroende på region är en 
sak. En annan är att liknande brottskategorier ligger på flera olika nivåer. 
 
204   Verksamhetsbesök lokalpolisområden. Polisen, Genomlysning av utbildningsverksamheten vid 
Polismyndigheten, 2019.  
205   Verksamhetsbesök lokalpolisområden. 
206   Polisen, Principer angående den nationella brottskatalogen, 2016, s. 1. Varje brott tilldelas en 
brottskod för att kunna ingå i den nationella brottsstatistiken. Det är Brottsförebyggande 
rådet som har ansvar för att ta fram nya brottskoder till följd av lagändringar. Brottskatalogen 
revideras varje halvår av Noa i samråd med regionerna för att se om några brott bör flyttas till 
en annan organisatorisk nivå.  

Misshandel kan exempelvis placeras på både lokalpolisområdesnivå och 
polisområdesnivå redan i brottskatalogen.207  
I praktiken ser det således annorlunda ut än vad brottskatalogen anger. 
Utredningssektionerna på polisområdesnivå har stora balanser, vilket medför att 
brott som enligt brottskatalogen borde utredas på polisområdesnivå, eller till och 
med på regional nivå, ofta läggs över för att utredas på lokalpolisområdesnivå. 
I många grova brottsutredningar finns det frihetsberövade där polisen har 
tidsfrister att förhålla sig till, vilket innebär att lokalpolisområdet behöver prioritera 
dessa brott före mängdbrotten. Till följd av att lokalpolisområdena inte kan lämna 
vidare mängdbrotten till någon annan bygger de i stället upp balanser. Men de kan 
också få ta över andras balanser. Vissa lokalpolisområdeschefer och 
förundersökningsledare menar att ett sätt att få de stora balanserna på de regionala 
utredningsenheterna och utredningsgrupperna på polisområdesnivå att se mindre 
ut är genom att fördela dessa ärenden ut på lokalpolisområdena: 400 regionala brott 
kan då fördelas ut över regionens alla lokalpolisområden. Denna bild bekräftas 
även i intervjuer med polisregionerna.208  
Riksrevisionen anser inte att brottskatalogen måste följas rigoröst, men när 
undantagen blir permanentade och när lokalpolisområdena dräneras på resurser på 
ett sådant sätt att de ibland har svårt att få till en fungerande verksamhet bör 
Polismyndigheten fråga sig om det verkligen är för ärendenas bästa som 
undantagen skapas. 
4.7  Effektiv förundersökningsledning är inte självklart 
Polismyndighetens förundersökningsledare är särskilt kvalificerade beslutsfattare 
som ska ha den utbildning, kompetens och erfarenhet som krävs för ledning av 
förundersökningar.209 Enligt PNU ska en förundersökningsledare prioritera och 
bedöma vad som ska utredas.210 Kraven på rättssäkerhet i utredningarna ska 
säkerställas genom Polismyndighetens utbildningar för förundersökningsledning 
och tillämpningen ska även följas upp av myndigheten. Erfarenhet och utbildning 
är viktiga faktorer för att kunna leda en förundersökning effektivt. 
Polismyndigheten har uttalat att det är viktigt att det finns förundersökningsledare 
med rätt kompetens tillgängliga tidigt i utredningskedjan. Detta för att kunna ge 
 
207   Polisen, Principer avseende den nationella brottskatalogen, 2016.  
208   Intervjuer polisregioner. Se även Liljegren et al., “The police and ‘the balance’– managing the 
workload within Swedish investigation units”, 2021, s. 70–85.  
209   Polisen, Polismyndighetens handbok för förordnande av förundersökningsledare, 2021. 
210   Polisen, Polismyndighetens handbok för PNU, 2022. 

tydliga direktiv och fatta nödvändiga och rättssäkra beslut.211 
Förundersökningsledaren har stort inflytande över vilka ärenden som utreds, hur 
de utreds och i vilken omfattning. Förundersökningarna ska både vara 
kostnadseffektiva och se till att den enskildes rättsintressen tas tillvara. Dessa krav 
är delvis motstridiga och det gäller för förundersökningsledaren att förhålla sig till 
dem.212 
Lägst andel utbildade tidigt i utredningsprocessen 
I Riksrevisionens enkät som skickades ut till samtliga förundersökningsledare på 
Polisens kontaktcenter, jourutredning och lokalpolisområden framkommer att det 
är de som ligger längst fram i linjen, förundersökningsledarna på PKC, som har 
lägst andel utbildade.213 På PKC finns inga utredare utan det är operatörerna som 
får utföra vissa initiala utredningsåtgärder. Operatörerna genomgår en sex veckor 
lång utbildning, varav nio dagar utgörs av verksamhetsförlagd utbildning vid PKC, 
två dagar av självstudier och en dag av besök vid tingsrätt. Efter denna utbildning 
förväntas operatörerna ha de teoretiska kunskaperna som krävs för att kunna 
navigera mellan civilrätt, straffrätt, speciallagstiftning, service, tipshantering, 
anmälningsupptagning, bemötande av brottsoffer, förhörsledning, m.m. Efter 
grundutbildningen finns ingen fortbildning, men det finns initiativ i vissa regioner 
där operatörerna får rotera på olika funktioner för att bredda och fördjupa sin 
kompetens.214  
Operatörernas utbildningsbakgrund ser olika ut. Det finns de som har en master i 
kriminologi blandat med polisstudenter som sommarjobbar. Men 
utbildningskravet för att få anställning är endast avslutad gymnasieutbildning.  
Tabell 5 Förundersökningsledares kompetensnivå 
Förundersökningsledares   Andel som gått  Andel som arbetat tre år 
placering  förundersökningsledar- eller mer (%) 
utbildning (%) 
Polisens kontaktcenter  74  65 
Jourutredning  81  70 
Lokalpolisområde  86  66 
Källa: Riksrevisionens enkätundersökning hösten 2022. 
 
211   Polisen, Polismyndighetens strategi för utredningsverksamheten, 2021.  
212   Landström, ”Vem är förundersökningsledare?”, 2020.  
213   Riksrevisionens enkätundersökning 2022.  
214   Polisen, Målbild framtidens PKC, 2022. Ännu ej beslutad.  

14 procent av de förundersökningsledare som arbetar på PKC eller som 
jourförundersökningsledare uppger att de inte har genomgått 
förundersökningsledarutbildningen och inte heller planerar att göra det under det 
kommande halvåret, medan 7 procent av förundersökningsledarna vid 
lokalpolisområdet uppger samma sak.215 Konsekvenserna av att inte ha gått 
utbildningen är att den som arbetar som förundersökningsledare själv inte får fatta 
nödvändiga beslut, som till exempel förundersökningsbegränsning. 
4.8  Kompetens och förmåga behöver få utrymme att 
utvecklas 
Problemen när det gäller hur verksamhet, ekonomi och kompetensförsörjning 
hänger samman har också identifierats av Polismyndighetens ekonomi- och HR-
avdelningar. De har lanserat begreppet VEK – verksamhet, ekonomi, kompetens – 
som något som måste förstås som varandras förutsättningar i stället för att vara 
frikopplade från varandra.216 När det gäller kompetensförsörjningsarbetet på 
strategisk nivå är det meningen att det ska handla om både kompetens- och 
bemanningsplanering. En viktig fråga är hur antalet medarbetare inom olika 
personalkategorier fördelas: poliser respektive civila, ingripandepoliser respektive 
utredare, och vilken nivå de placeras på: regional nivå, polisområdesnivå eller 
lokalpolisområdesnivå.217 Det är på regional nivå som kompetensförsörjningsplaner 
skapas. Men det praktiska arbetet med kompetensförsörjningen, som 
kompetensanalyser, kompetensutveckling och kompetensväxling, hanteras på 
regional nivå, polisområdesnivå respektive lokalpolisområdesnivå. En svaghet som 
tidigare har identifierats var att det lokala praktiska arbetet med 
kompetensförsörjningen inte tydligt kopplades till budgetarbete och 
verksamhetsplanering på samma sätt som för rekrytering och 
bemanningsplanering eller att planeringscykler och uppföljning för de olika 
områdena inte överensstämde, vilket inte gynnade något helhetsperspektiv.218 
Numera ska kompetensplanering ske i anslutning till verksamhetsplanering utifrån 
 
215   Riksrevisionens enkätundersökning 2022. 
216   Polisen, VEK – nuläge, nyläge och vägen dit, 2020. Liknande analyser av helhetsperspektivets 
betydelse har gjorts vid andra myndigheter. ESV erbjuder utbildningar och webbinarier på 
temat: Ekonomistyrningsverket, ”Få ett helhetsperspektiv på myndighetens 
verksamhetsutveckling med systemsynsättet”, hämtad 2023-01-10. Se även ett av 
Tillitsdelegationens delbetänkanden, SOU 2019:43, för en diskussion om problemet med 
helhetsperspektiv.  
217   Polisen, VEK – nuläge, nyläge och vägen dit, 2020, s. 6. Verksamhetsbesök lokalpolisområden 
och regionintervjuer. 
218   Polisen, VEK – nuläge, nyläge och vägen dit, 2020, s. 6. Verksamhetsbesök lokalpolisområden 
och regionintervjuer.  

givna budgetförutsättningar.219 Riksrevisionen hoppas att det nya arbetssättet 
kommer att ge gott genomslag i praktiken hela vägen ut till lokalpolisområdesnivå. 
Riksrevisionen har under granskningen fångat upp mycket intern kritik mot 
Polismyndighetens HR-avdelning, både vad gäller förmåga att leverera utbildningar 
och att stötta vid rekryteringar.220 Liknande kritik återfinns i en ESO-rapport från 
2019. Samma rapport pekar också på att det saknas analytisk expertis inom 
lokalpolisområdena och att det skulle behövas mer kvalificerade lokala problembilder 
som bygger på data från polisens egna system, lokala datainsamlingar, analys och 
planering av verksamhet men också lokala uppföljningar och utvärderingar av 
polisens insatser för ett ökat lärande.221 Denna bild bekräftas i Riksrevisionens 
granskning som sett lovande lokala initiativ när det gäller 
mängdbrottsbekämpning.222 Men en risk är att sådana lokala insatser inte sprids 
vidare. Riksrevisionen har också stött på en önskan om att de lokala 
problembilderna skulle få styra i högre grad och att det vore bra om det fanns fler 
kvalificerade specialister, som operativa analytiker, tillgängliga på 
lokalpolisområdesnivå.223 
Svårt att leva upp till den egna strategin för kompetensförsörjning  
Polismyndighetens HR-avdelning har ansvar för grundutbildning, vidareutbildning 
samt utveckling och samordning. HR-avdelningen är beroende av att låna in 
personal från linjeverksamheten som lärare på de olika utbildningarna. Att låna in 
 
219   Skriftligt svar på faktagranskning från Polismyndigheten, 2023-01-23.  
220   Verksamhetsbesök, intervjuer och enkäten. Det är värt att notera att HR är beroende av andra 
delar av myndigheten för att kunna leverera sina utbildningar: regionerna behöver bistå med 
utbildare, IT med digitala stöd och ekonomiavdelningen med lokaler. När det gäller 
rekryteringar så har antalet rekryteringar varit större än beräknat vilket förklarar de långa 
väntetiderna för att få hjälp med rekryteringen. Skriftligt svar på faktagranskning från 
Polismyndigheten, 2023-01-23. 
221   Sarnecki, Stöta på patrull, 2019, s. 126–127, 169–173 samt 192. Polismyndigheten finansierar 
doktorander som kan bidra med viktig kunskap även för det operativa arbetet. Se exempelvis 
Magnusson, Open drug scenes and the merging of policing practice and research, 2022. 
222   Verksamhetsbesök lokalpolisområden. Framför allt handlar det om att få arbeta teambaserat 
och få feedback. Särskilt uppskattat är att få mer inblick i övriga delar av rättskedjan: hur 
tänker åklagare och domstolar? Att få sitta med vid förhandlingar kan ge helt nya insikter i 
hur utredningsarbetet tas emot längre fram i rättskedjan och skapa bättre förståelse för vad 
som är viktigt att få med när det gäller bevisning. Ibland kan det handla om 
myndighetsöverskridande insatser som visserligen riktar sig mot organiserad brottslighet, 
men som tar sikte på de mängdbrott som brottslingarna begår för att komma åt dem via 
riktade kontroller. Även metoder för att stödja våldsutsatta kvinnor finns på försöksstadium 
och har visat goda resultat. Det kan också handla om initiativ för att bättre följa upp 
utredningsverksamheten genom att beräkna hur komplexa ärenden är och därmed få en 
bättre uppfattning om hur stor resurs som behövs.  
223   Verksamhetsbesök, intervjuer och enkäten.   

personal ses som en styrka eftersom lärare nära verksamheten uppfattas ge ett 
mervärde. HR-avdelningens utbildningsverksamhet har fått mycket kritik under 
åren och 2019 gjorde Polismyndigheten en genomlysning av 
utbildningsverksamheten.224 Trots genomlysningen består problemen med 
utbildningar som inte levereras utifrån kärnverksamhetens behov.  
Enligt en polismyndighetsintern rapport är det ett problem att kompetensanalyser, 
kompetensutveckling och kompetensväxling ofta sker på lokal nivå tillsammans 
med närmsta chef medan bemanning och rekrytering sköts på regional nivå och 
polisområdesnivå. Det kopplas till den större resursfördelningsplanen där 
budgetramar och fördelning av poliser respektive civila eller fördelningen mellan 
ingripandepersonal och utredare är centrala.225  
Enligt Polismyndighetens strategi för kompetensförsörjning226 som beslutades 
under hösten 2019 ska man arbeta utifrån ett systematiskt 
kompetensförsörjningsperspektiv. Attrahera, rekrytera, utveckla, behålla, 
avveckla/växla ska vara de centrala utgångspunkterna för 
kompetensförsörjningen.227 Syftet med kompetensförsörjningsstrategin är att det 
ska finnas ”rätt kompetens på rätt plats vid rätt tid, till rätt kostnad, utifrån 
verksamhetens behov”.228 Myndigheten ska sträva efter att vara en lärande 
organisation där medarbetardrivna initiativ tas till vara, och ledarskapet ska vara 
tillitsbaserat.229 Utifrån denna granskning har Riksrevisionen svårt att se att 
Polismyndigheten lyckas leva upp till målsättningarna med strategin för 
kompetensförsörjning.  
Svårt för lokalpolisområdena att få tillgång till utbildning och 
kompetensutveckling 
Nästan 90 procent av de lokalpolisområdeschefer som besvarat vår enkät menar att 
de planerar och prioriterar så att utredningsverksamheten har tid till att gå 
vidareutbildning.230 Möjligheterna för lokalpolisområdeschefer att arbeta utifrån 
Polismyndighetens principer om kompetensförsörjning är dock begränsade.231 
 
224   Polisen, Genomlysning av utbildningsverksamheten vid Polismyndigheten, 2019, s. 3.  
225   Polisen, VEK – nuläge, nyläge och vägen dit, 2020, s. 6.  
226   Polisen, Polismyndighetens strategi för kompetensförsörjning, 2019. Den ersatte den tidigare 
Polisen, Polismyndighetens strategi för kompetensförsörjning, 2015.  
227   ARUBA: attrahera, rekrytera, utveckla, behålla, avveckla/växla.  
228   Polisen, Polismyndighetens strategi för kompetensförsörjning, 2019.  
229   Polisen, Polismyndighetens strategi för kompetensförsörjning, 2019, s. 5–6.  
230   Riksrevisionens enkätundersökning 2022.  
231   Polisen, VEK – nuläge, nyläge och vägen dit, 2020, s. 7.  

Dessa chefers inflytande över de regionala kompetensutvecklingsplanerna 
begränsar sig framför allt till att ansöka om utbildningar. Vilka utbildningar deras 
personal får tillgång till är beroende av antalet utbildningsplatser. Där är Noa 
processägare och kravställer utbildning och prioriterar bland utbildningar. 
Regionerna får ha synpunkter på antalet utbildningsplatser. När utbildningarna väl 
ska genomföras är HR-avdelningen beroende av regionernas tillgång på utbildare 
och eftersom det är brist på erfarna utredare och förundersökningsledare som 
också är de som kan fungera som lärare kan regionerna ha svårt att låna ut dem. Ett 
annat problem när antalet utbildningsplatser är för få är att platserna villkoras 
utifrån vilken nivå som brott ska utredas på enligt brottskatalogen. Eftersom 
lokalpolisområdena ofta får överta ärenden som de enligt brottskatalogen inte ska 
utreda, innebär det att utredarna inte får tillgång till den kompetensutveckling som 
de skulle behöva. Ytterligare ett problem är att det skulle behövas en översyn av 
tillgängliga utbildningar. Det finns en grundläggande brottsutredningskurs om 
10 veckor som för närvarande är upphandlad från lärosäten, men behovet av 
utbildning skulle behöva ses över och göras mer flexibelt.232 En sådan översyn 
skulle ske enligt beslut efter en internrevisionsgranskning.233 Den finns dock ännu 
inte på plats, men HR-avdelningen arbetar med att ta fram den stegvisa utbildning 
för utredare som efterfrågas av verksamheten.234 Det tar generellt lång tid att ta 
fram utbildningar, vilket även verkar vara fallet med ambitionerna att ta fram en 
förundersökningsledarutbildning eller en ny förhörsutbildning.235  
Lokalpolisområdeschefen som ansvarar för verksamhet, ekonomi och kompetens 
kan således inte styra över kompetensförsörjningen. Då blir det också svårt att 
uppfylla arbetsordningens målsättning att som chef ansvara och verka för att 
medarbetarna utvecklar sin kompetens i förhållande till verksamhetens mål.236  
Ett genomgående tema är oron över bristen på kompetens inom det egna 
lokalpolisområdet. Delvis handlar det om antalet anställda, men det handlar också 
om vilken förmåga som finns att tillgå för att klara uppdraget. Med förmåga avser 
Riksrevisionen att det finns kunskap, erfarenhet och kapacitet nog att utföra 
uppgiften samt att det finns tillräckligt många personer som har den förmågan. 
I vår enkätundersökning framkommer att 60 procent av lokalpolisområdescheferna 
 
232   Intervju Polismyndigheten, 2022-12-16, 2022-12-14 samt 2023-01-13. 
233   Polisen, Granskning av lokalpolisområden, 2019. 
234   Hagström, Internutbildning för utredare stöps om, publicerad 2023-01-18; intervju medarbetare 
HR Kompetens, 2022-12-14, 2023-01-13; Polisen, Programstruktur för utbildning av 
brottsutredare, opublicerad rapport, 2022. 
235   Intervju Polismyndigheten, 2022-12-16, 2022-12-14, 2023-01-13 samt 2022-03-21. 
236   Polisen, Polismyndighetens arbetsordning 2022, 5 kap. 1 §.  

anser att deras förmåga237 inom lokalpolisområdet är bristfällig, medan 32 procent 
anser att den är tillräcklig.238 Lokalpolisområdescheferna tar exempelvis upp bristen 
på personal som en anledning till den bristfälliga förmågan.239 Resursbristen 
uppstår på grund av att vakanser inte får fyllas med civil personal eller av att 
utredningspersonalen i stället behöver arbeta med grövre brott. Därmed skapas 
omfattande balanser av mängdbrottsärenden. Detta medför att man behöver låna in 
poliser från ingripandeverksamheten eller använda polisaspiranter för att utreda 
mängdbrott. Problemet som det medför är att personalen inte är van vid att utreda 
mängdbrott, vilket ger lägre kvalitet på utredningarna och längre utredningstider.240  
Polismyndigheten har nyligen delat in förundersökningsledningskompetens i tre 
olika nivåer: begränsad, grund och fördjupad. Beroende på nivå har 
förundersökningsledaren olika behörighet att fatta beslut när det gäller att inleda, 
leda, lägga ned eller redovisa förundersökningar.241 Den förundersökningsledning 
som är relevant i denna granskning är på nivån fördjupad. 
Förundersökningsledning inom nivån fördjupad bedrivs vid Polismyndighetens 
inre utredningsverksamhet och är inriktad mot bevisvärdering, ledning av det 
utredande arbetet i utredningens senare skede och redovisning av ärenden till 
åklagare. Detta gäller för förundersökningsledare vid PKC, jourutredning, 
utredning, ärendesamordning, brottssamordning samt andra inre 
utredningsgrupper.242 Rollen som förundersökningsledare vid PKC, jouren och 
utredningsgrupperna på lokalpolisområdena skulle kunna liknas vid 
allmänläkarens: det är en specialisering på att kunna sortera bland många olika 
typer av fall och kräver en bred och omfattande kompetens.  
Ett problem har varit att det nya styrdokumentet för förundersökningsledning 
började gälla i januari 2022243 medan de nya kurserna i förundersökningsledning 
var på plats först under hösten samma år.244 Antalet platser till kurserna är ständigt 
begränsat, vilket gör det svårt att se till att de som behöver utbildningen får gå den. 
Det är dessutom sällan så att de mest erfarna förundersökningsledarna finns vid 
 
237   Frågan handlade alltså inte om lokalpolisområdet hade vakanser i grundbemanningen utan 
om det fanns förmåga med de resurser som står till buds.  
238   Riksrevisionens enkätundersökning 2022.  
239   26 lokalpolisområdeschefer har tagit upp resursbrist som ett problem i fritextsvaren.  
240   Fritextsvar lokalpolisområdeschefer i Riksrevisionens enkätundersökning 2022.  
241   Polisen, Polismyndighetens strategi för utredningsverksamheten, 2021, s. 8. Polisen, 
Polismyndighetens handbok för förordnande av förundersökningsledare, 2021, s. 5–7.  
242   Polisen, Polismyndighetens handbok för förordnande av förundersökningsledare, 2021.  
243   Polisen, Polismyndighetens handbok för förordnande av förundersökningsledare, 2021. 
244   Den gamla kursen för förundersökningsledare som motsvarar den högsta nivån fanns kvar 
och gick under våren 2022. 

PKC, i jouren eller på mängdbrottsgrupperna trots att de enligt PNU borde vara 
högt kvalificerade för att kunna fatta rätt beslut (se 4.7).  
Förändrad brottslighet ökar behovet av utbildning  
Något som ofta framhålls är att brottsligheten har ändrat karaktär men att 
Polismyndigheten inte i samma utsträckning har anpassat sig. Framför allt gäller 
det digitaliseringen som ökat behovet av digital kompetens även för att lösa 
mängdbrott. Det finns numera digitala dimensioner i nästan alla brott. 
Mobiltelefoner har blivit som små kraftfulla datorer som innehåller bilder, filmer 
och chattloggar. Dessutom finns det digitala spår i datorer, i molntjänster och i 
krypterade tjänster. Master kan ge information om var mobiltelefoner har varit 
uppkopplade, vilket kan ge viktig information i en utredning. Digital bevissäkring 
blir då viktigt för att utredningen ska kunna ske likformigt och för att inga viktiga 
bevis ska gå om intet. Ett flertal lokalpolisområdeschefer pekar på just bristen på 
kompetens för att analysera digitalt material och finansiella utredningar. 245 Även 
flera utredare och förundersökningsledare på lokalpolisområdenas 
utredningsgrupper vittnar om att detta är osäker mark (se 3.8). Man försöker göra 
rätt, men är osäker på om man verkligen får fram det som krävs. Det finns en ökad 
medvetenhet om att man från utredarhåll behöver bli mer specifik i begäran av 
mobiltömning för att lättare kunna hantera det material som kommer ut. Samtidigt 
råder stor osäkerhet om hur allt material från en mobiltelefon ska användas och 
analyseras. Det finns även en medvetenhet om att man riskerar missa något 
väsentligt eller förstöra bevisning.246  
Det behövs även mer finansiell kompetens. Mycket av det finansiella har också 
blivit mer digitalt vilket har öppnat för fler möjligheter att enkelt begå bedrägerier. 
För att kunna återta brottsvinster behövs kunskap om hur man följer 
pengaströmmar, vilket ökar behovet av personal som kan göra 
tillgångsutredningar. På så vis liknar de finansiella utredningarna behovet av digital 
bevissäkring.247  
Med öppnare gränser kommer tyvärr även gränslös brottslighet, vilket ökar behovet 
av brottssamordning mellan polisregioner, men även utanför landets gränser. Det 
skulle behövas mer kunskap om hur man bäst kan arbeta mot internationella 
brottsnätverk för att lägga fram bevisning som håller och inte se brotten som 
 
245   14 lokalpolisområdeschefer som angett fritextsvar i Riksrevisionens enkätundersökning 2022.  
246   Verksamhetsbesök lokalpolisområden.  
247   Verksamhetsbesök lokalpolisområden. Intervjuer Polismyndigheten 2022-10-19, 2022-12-09. 
Se även Riksrevisionens enkätundersökning 2022.  

svårutredda eller automatiskt avskriva dem för att det är utländska medborgare som 
har begått dem. Det finns en ökad medvetenhet om hur man kan arbeta mer 
systematiskt för att identifiera internationella brottsnätverk, men det behövs alltså 
mer kompetens på detta område.248  
Sällan tid för reflektion 
Det finns ambitioner om att föra in reflektioner i vardagen, men dessa verkar 
begränsa sig till att mest stämma av hur alla mår. Att ge varandra konkret feedback 
eller utvärdera vad som går bra och vad som kan förbättras verkar i stort sett 
frånvarande i utredningsverksamheten av mängdbrott. Det finns exempel på 
framgångsrika grupper där man har lyckats skapa ett kreativt och tillitsfullt klimat 
med återkoppling på vad som fungerar bra och hur gruppen kan jobba mer 
effektivt. Detta arbete lyfts sällan fram som gott exempel. När Riksrevisionen har 
frågat vad det beror på handlar svaren ofta om att det är en kulturfråga. Ibland 
lyckas dock medarbetare driva igenom nya sätt att arbeta eller sprida kunskap om 
framgångsrika metoder, men dessa sprids som sagt sällan vidare.249 
4.9  IT-systemen behöver utgå mer från 
kärnverksamhetens behov 
Polisens ärendehanteringssystem Durtvå har kritiserats internt i flera år. 
Riksrevisionen har i enkätundersökningen och i intervjuer med 
förundersökningsledare, såväl i jourmiljö som på PKC och på lokalpolisområdenas 
utredningsgrupper, fått signaler om att det finns problem med Durtvå.250 Ett 
exempel är att om förundersökningsledare ändras under ärendets gång så syns det 
inte alltid i förundersökningsprotokollet. Det leder bland annat till att målsägande 
som söker förundersökningsledaren i ett ärende inte får tag på rätt person.251 Även 
åklagare har påtalat problemet att det inte alltid går att veta vem som har varit 
förundersökningsledare i ett ärende.252 Problemet har påtalats vid flera tillfällen och 
 
248   Verksamhetsbesök lokalpolisområden. Intervjuer Polismyndigheten 2022-10-19, 2022-12-09.  
249   Verksamhetsbesök lokalpolisområden. Riksrevisionens enkätundersökning 2022.  
250   Intervjuer Polismyndigheten 2022-10-03, 2022-12-14, intervju med åklagare expert på 
mängdbrott, 2022-03-16 och Riksrevisionens enkätundersökning 2022. Se även Sarnecki, 
Stöta på patrull, 2019, s. 148–150. 
251   Problemet grundar sig i att Durtvå är utvecklat så att den som slutför granskningen även blir 
beslutsfattare för de initiala besluten ”förundersökning inled” respektive ”förundersökning 
inleds ej”. De initiala besluten är interna och skickas inte vidare i rättskedjan. Det behöver 
alltså inte vara samma person som beslutar att avsluta förundersökningen (lägga ned 
respektive upprätta förundersökningsprotokoll) och beslutar initialt. Intervjuer och 
mejlkonversationer. 
252   Intervju med åklagare, expert på mängdbrott, 2022-03-16.  

i flera år utan att Polismyndigheten har åtgärdat det.253 Det är möjligt att detta har 
att göra med svårigheterna att kommunicera mellan avdelningar. Mycket har gjorts 
för att bättre fånga upp önskemålen från kärnverksamheten till IT-avdelningen när 
det gäller samverkansforum och arbetsformer. Men fortfarande skulle kunskapen 
om vilka verktyg som finns och hur de kan användas behöva bli bättre bland 
användarna. Det gäller även kunskapen och lyhördheten hos IT-avdelningen för 
kärnverksamhetens behov.254 
Det pågår sedan flera år ett moderniseringsarbete av Durtvå. Polisen har också 
försökt ta fram andra system men slutligen beslutat sig för att vidareutveckla 
Durtvå i stället. Det finns planer för hur arbetet ska gå till och samarbetsmodeller 
med dialog mellan IT-avdelningen och verksamheten för att fånga upp behov och 
problem.255 Trots det bedömer Riksrevisionen att kärnverksamheten ännu inte har 
det stöd som den skulle behöva.  
Det är även svårt att använda sig av Durtvå för att se hur många överlämningar som 
sker i ett ärende. Riksrevisionen har begärt ut data från Durtvå, men många av våra 
frågor gick inte att besvara utifrån de data som finns tillgängliga i Durtvå. Det finns 
inte heller någon funktion i Durtvå för att följa ärende- eller brottssamordning.256 
I stället finns två separata applikationer för ärenderespektive brottssamordning 
i Status.257 Brottssamordningen är beroende av att de som arbetar med den har 
fallenhet för uppdraget. Det finns inte något självklart stöd för en framgångsrik 
brottssamordning. Det finns vissa program, som Hobbit, som använder sig av 
geodata för att se var brott begås. Det finns också bildsamordnare som är duktiga 
på att lägga pussel och därmed kan bidra till framgångsrik brottssamordning, men 
mer skulle sannolikt kunna göras.258  
För daglig uppföljning av ärendehanteringen använder man inte Durtvå, utan ett 
system som kallas för Status. All information i Status kommer från Durtvå. 
Huvudsyftet med Status är att bevaka produktionen av redovisade ärenden. Det går 
även att få fram information om inkomna ärenden, balanser, aktiva misstankar, 
nedläggningar, genomströmningstid, etc. Denna information fick Riksrevisionen 
först vid faktagranskningen, trots upprepade möten och kommunikation för att få 
tillgång till uppgifterna under granskningen. Status används för att ta fram de 
 
253   Intervju Polismyndigheten 2022-10-03, enkätsvar och mejlkonversationer. 
254   Intervju med Polismyndighetens IT-avdelning, 2022-12-19; Verksamhetsbesök 
lokalpolisområden och regionintervjuer.  
255   Intervju med Polismyndighetens IT-avdelning, 2022-12-19. 
256   Information vid möte om datauttag i Durtvå, 2022-05-02.  
257   Skriftligt svar på faktagranskning från Polismyndigheten, 2023-01-23.  
258   Verksamhetsbesök lokalpolisområden.  

månatliga rapporter som visar hur läget ser ut i lokalpolisområden, polisområden 
och polisregioner.259 Problemen med tillgången till och kvaliteten på statistiken 
från Polismyndigheten har orsakat problem även i tidigare granskningar.260 
Riksrevisionen bedömer att detta är allvarligt.  
Det finns stora ambitioner hos IT-avdelningen som har flera projekt på gång. Det 
finns ett pilotprojekt för en mobilapp, Samla, som ska just samla information från 
flera system för att personal i yttre tjänst inte ska behöva fylla i den på flera ställen. 
Jourförundersökningsledaren ska även kunna se vad poliserna fyller in i Samla i 
realtid och kunna kvalitetssäkra rapporterna. Det finns även 
filmhanteringsprogram som med AI kan söka igenom timtal av övervakningsfilm 
så utredarna får hjälp att hitta det de behöver. Det här kan fungera som ett 
alternativ för att lösa mängdbrott i de fall brotten inte är av tillräckligt allvarlig 
karaktär för att motivera att spanare avsätter tid för att spana. Då kan 
övervakningsfilmer och programmet göra en första grov genomgång. Det finns 
också en transkriberingstjänst som kan transkribera inspelade förhör på gång. För 
att utredarna ska få tillgång till allt och kunskap om vilket tekniskt stöd som finns 
att få finns en pilot för just det: tekniskt utredningsstöd, TUS. Så mycket är på gång 
från IT-avdelningen men detta har ännu inte riktigt nått ut i verksamheten.261 Här 
skulle mer kunna göras. 
 
259   Intervjuer med polisregioner.  
260   Riksrevisionen, Rätt insats på rätt plats, 2020; Riksrevisionen, Effektiviteten i Polismyndighetens 
arbete med information till brottsutsatta, 2021 och Riksrevisionen, Internetrelaterade sexuella 
övergrepp mot barn, 2021 har samtliga haft problem med datauttag från Polismyndigheten.  
261   Intervju med Polismyndigheten, 2022-12-19. 

5  Regeringens arbete för en effektiv 
hantering av mängdbrotten 
Detta kapitel handlar om vilka förutsättningar regeringen har gett 
Polismyndigheten att hantera mängdbrotten på ett effektivt sätt – såväl i ett längre 
som kortare perspektiv.  
Riksrevisionen bedömer att regeringen har gjort det möjligt för polisen att arbeta 
effektivt med utredningar av mängdbrott om: 
•  regeringen har gett Polismyndigheten tillräckliga förutsättningar för att lösa sina 
uppgifter genom resurstilldelning  
•  regeringen har tagit nödvändiga initiativ och lämnat nödvändiga uppdrag i syfte 
att utveckla verksamheten  
•  regeringen har ställt krav på att Polismyndigheten i relevanta delar 
återrapporterar vad den åstadkommit.  
5.1  Sammanfattande iakttagelser 
•  Regeringen har skapat möjligheter för Polismyndigheten att kunna klara av 
att hantera mängdbrott effektivt genom kraftiga anslagsökningar. 
•  Regeringen har lämnat relevanta uppdrag till Polismyndigheten och krävt 
återrapportering. 
•  Regeringen har tagit initiativ till att åstadkomma snabbare lagföring. 
•  Men regeringen har varit passiv genom att inte föreslå ändringar i 
lagstiftningen i takt med att brottsligheten har förändrats och digitaliserats. 
•  Regeringen har heller inte krävt mer kvalitativ utvärdering och lärande av 
Polismyndigheten. 
•  Regeringen har dessutom inte varit tillräckligt tydlig med att det inte finns 
något absolut krav på fördelning av poliser respektive civila om 70/30. 

5.2  Regeringen har ökat Polismyndighetens anslag  
Anslaget till Polismyndigheten har ökat med 50 procent mellan 2017 och 2022 från 
22,6 till 33,8 miljarder kronor. Syftet har varit att öka den brottsbekämpande 
kapaciteten och att antalet polisanställda ska öka med 10 000 till och med 2024.262  
Anslagsökningen är kraftig, men har enligt Riksrevisionens mening varit 
nödvändig för att polisen ska kunna klara sina uppgifter. Ökningen ska även ses i 
ljuset av att Polismyndigheten på några få år ska kunna klara av att transformera 
det ökade anslaget till ett ökat antal fungerande resurser med förmåga att utföra 
verksamhet, det vill säga fler poliser och civil personal i operativt arbete. 
5.3  Regeringen har lämnat flera nödvändiga uppdrag 
Vi kan konstatera att regeringen har lämnat ett antal uppdrag som vi bedömer är 
nödvändiga för att förstärka förmågan att hantera mängdbrott. Uppdragen är som 
följer.  
Pågående uppdrag om att utvärdera resursförstärkningen  
Den 3 juni 2021 fick Brå i uppdrag av regeringen att utvärdera satsningen på 
10 000 fler polisanställda.263 Syftet var att få en djupare förståelse för hur 
resurstillskotten används och hur de bidrar till att öka förmågan till effektiv 
brottsbekämpning. Detta är angeläget eftersom denna granskning visar att det 
finns en faktisk resursbrist när det gäller att hantera mängdbrott. Uppdraget 
innebär också att Brå ska analysera resultatet av anslagshöjningarna till 
myndigheten som syftar till att utöka antalet anställda med 10 000 under perioden 
2016–2024. I uppdraget ingår bland annat att analysera i vilken utsträckning 
resurser har allokerats till hanteringen av grova brott och hur det har påverkat 
hanteringen av annan brottslighet, däribland mängdbrott. Uppdraget ska 
delredovisas senast den 24 mars 2021 och de 18 oktober 2024 samt slutredovisas 
senast den 27 mars 2026.264 En tidigare satsning på att öka antalet poliser med 
12,5 procent265 gav inte någon märkbar utdelning, varken när det gällde 
ingripandeverksamheten eller mängdbrotten, vilket kan förklara ambitionen att 
 
262   Ökningen om 10 000 anställda utgår från hur många anställda som fanns vid ingången av 
2016.  
263   Regeringsbeslut, Justitiedepartementet, dnr Ju2021/02238.  
264   Regeringsbeslut, Justitiedepartementet, dnr Ju2021/02238.  
265   Mellan 2006 och 2010 genomfördes en utökning av antalet poliser med 2 500 från 17 500 till 
20 000. Se Brottsförebyggande rådet, Varför gav fler poliser inte ökad personuppklaring?, 2014.  

följa hur den nya mer omfattande satsningen påverkar polisens möjligheter att 
hantera brottsligheten.  
Inte heller ett tidigare uppdrag till Rikspolisstyrelsen, Åklagarmyndigheten och 
Domstolsverket med syfte att säkerställa en effektiv hantering av mängdbrott från 
2009 gav något märkbart resultat. Tanken var att myndigheterna skulle samverka 
för att uppnå att utredningsarbetet påbörjas direkt när brottet har inträffat och att 
minska antalet överlämnanden inom och mellan myndigheterna. Myndigheterna 
skulle också se över vilket utvecklingsarbete som var nödvändigt för att 
åstadkomma en effektivare hantering av mängdbrott.266 Så ambitionen att skapa en 
effektivare hantering av mängdbrotten och förbättrad samverkan mellan de 
rättsvårdande myndigheterna är ett återkommande tema för regeringar över tid. 
Uppdrag om att förstärka samverkan mellan polis och åklagare  
Regeringen gav i februari 2017 Polismyndigheten och Åklagarmyndigheten ett 
särskilt regeringsuppdrag om att ytterligare förstärka sin samverkan i det 
brottsutredande arbetet.267 Uppdraget innebar att Åklagarmyndigheten under en 
period skulle placera åklagare hos polisen för att stödja utredare och 
förundersökningsledare i mängdbrottsärenden i syfte att öka antalet ärenden som 
redovisas till åklagare. Uppdraget innebar också att skapa ökade förutsättningar för 
direkt återkoppling från åklagare till polis samt bidra till ett ömsesidigt 
erfarenhetsutbyte mellan myndigheterna. Av uppdraget som redovisades 2018 
framgår att det inte kom att genomföras som avsett, eftersom utredningsgrupperna 
inte blev tillräckligt bemannade. Resultatförbättringarna blev endast måttliga.268  
Renodling av polisens arbetsuppgifter 
Regeringen har arbetat för en renodling av polisens arbetsuppgifter vilket skulle 
kunna frigöra resurser som skulle kunna underlätta för hanteringen av 
mängdbrott. Ett exempel är utredningen om ordningsvakter skulle kunna ta över 
transporten av personer de har frihetsberövat till sjukhus, tillnyktringsenhet eller 
polisstation. Det finns även förslag om att ta bort administrativa uppgifter som 
hittegods från polisen. Pass och idkort är en annan uppgift som med jämna 
mellanrum skapar problem. Polisens arbete med människor med psykisk ohälsa 
skulle kunna underlättas om det fanns en bättre utbyggd hälso- och sjukvård i hela 
 
266   Regeringsbeslut Ju2009/3950/Å. En månad efter att det uppdraget gavs tillsattes en 
utredning om förundersökningsbegränsning: SOU 2010:43.  
267   Regeringsbeslut Ju2017/01056/PO. 
268   Polismyndigheten och Åklagarmyndigheten, Ytterligare förstärkt samverkan i det 
brottsutredande arbetet, 2018. 

landet. Detta har dock inte lett till några mer omfattande resultat, men 
Riksrevisionen välkomnar att regeringen fortsätter arbetet.   
Uppdrag om att förstärka bekämpningen av internationella 
brottsnätverk  
Många mängdbrott begås av internationella brottsnätverk som arbetar systematiskt 
med att stjäla bilar, bildelar, båtmotorer, jordbruksmaskiner, etc. och föra dessa ut 
ur landet. Även många bostadsinbrott utförs av internationella brottsnätverk. 
Regeringen gav därför i februari 2018 Polismyndigheten i uppdrag att öka 
förmågan att bekämpa organiserad tillgreppsbrottslighet som begås av 
internationella brottsnätverk i Sverige. Dessutom fick Polismyndigheten, Tullverket 
och Kustbevakningen i uppdrag att utveckla sin samverkan på området.269 Av de tre 
myndigheternas redovisning av uppdraget framgår att Polismyndigheten har 
förstärkt förmågan att bekämpa internationella brottsnätverk, och att 
myndigheterna har utvecklat sin samverkan med varandra.270 
Uppdrag om att bekämpa IT-relaterad brottslighet 
Regeringen gav i januari 2020 Polismyndigheten i uppdrag att vidta åtgärder när 
det gäller att bekämpa IT-relaterad brottslighet.271 Uppdraget innebar att ta fram en 
långsiktig plan för att säkerställa att rätt kompetens finns att tillgå för att bekämpa 
denna brottslighet. Polismyndigheten ska också genomföra 
kompetensutvecklingsinsatser för att möta det behov av kompetensförsörjning som 
har identifierats. Av slutredovisningen från december 2022 framgår att 
Polismyndigheten har tagit fram digitala föreläsningar och utbildningar. Emellertid 
behöver utbildningarna för utredningsverksamheten ses över i sin helhet för att nå 
framgång. Behovet av IT-forensiker och internetinhämtare är fortsatt stort och för 
att säkra förmågan krävs en förmågeöverföring från specialister till övriga 
medarbetare. Polismyndigheten har samarbeten med lärosäten både i Sverige och 
internationellt för uppdragsutbildningar för teknikintensiva utbildningar. Det finns 
också gemensamma utbildningar som tagits fram för poliser i Europa inom det 
europeiska polissamarbetet Ecteg. De IT-stöd och de IT-miljöer som verksamheten 
behöver har delvis levererats av IT-avdelningen, men det finns önskemål om större 
flexibilitet och mer fokus på verksamhetens behov. Hittills har Polismyndigheten 
bjudit in Tullverket och Ekobrottsmyndigheten till utbildningar för 
 
269   Regeringsbeslut Ju2018/00991/PO. 
270   Polismyndigheten, Tullverket och Kustbevakningen, Slutredovisning av regeringsuppdrag, 2020.  
271   Regeringsbeslut Ju2020/00378/PO. 

internetinhämtare. Slutligen lyfter redovisningen vikten av den internationella 
samverkan när det gäller kompetenshöjning inom IT-relaterad brottslighet.272  
I regleringsbreven till Polismyndigheten och Åklagarmyndigheten 2017 fick 
myndigheterna i uppdrag att säkerställa tillräcklig kompetens och beredskap mot 
IT-relaterad brottslighet. Bakgrunden till uppdraget var två kritiska rapporter, en 
från Riksrevisionen 2015 och en från Brottsförebyggande rådet 2016, som 
konstaterade att det fanns brister när det gällde förmågan att bekämpa IT-relaterade 
brott. Regeringen hade också noterat behovet av en stärkt kompetens när det gäller 
just de IT-relaterade brotten med tanke på brottslighetens utveckling över tid.273  
Polismyndigheten har också begärt och fått 400 miljoner om året till ett tekniklyft 
från 2022 och framåt. Under 2022 fick även myndigheten engångsvis disponera 
ytterligare 300 miljoner kronor för att öka sin tekniska förmåga.274 Tekniklyftet ska 
ge ökad förmåga till bland annat digital bevissäkring, vilket är betydelsefullt då 
kameraövervakning och beslagtagna och inhämtade data gör det allt viktigare att 
kunna hantera digitala bevis.275 Detta har även konsekvenser för hanteringen av 
mängdbrott. 
Flerfaldig brottslighet och synen på straffvärde 
I juli 2021 gav regeringen i uppdrag åt en särskild utredare att se över om det 
behövs förändringar av strafflagstiftningen som ger uttryck för en skärpt syn på 
flerfaldig brottslighet – Flerbrottsutredningen.276 Flera tidigare utredningar har 
undersökt frågan om straffvärden och om lagstiftningen ger fel signaler i och med 
att brottslingar uppfattas få mängdrabatt på sina brott, vilket innebär att efter ett 
visst antal brott kommer fler brott inte leda till högre straff. Straffnivåutredningens 
slutbetänkande Straff i proportion till brottets allvar från 2008 kom fram till att det 
inte fanns anledning att ändra gällande lagstiftning. I stället borde utvecklingen ske 
genom en praxisförändring. Snabb lagföring fördes också fram som en viktig 
komponent för att förhindra flerfaldig brottslighet.277 Påföljdsutredningens 
betänkande Nya påföljder som kom fyra år efter straffnivåutredningen ledde till 
propositionen Ny påföljd efter tidigare dom. 278 I betänkandet fastslogs inga 
 
272   Polisen, Polismyndighetens arbete med kompetensutvecklingsinsatser avseende bekämpning av 
it-relaterad brottslighet, 2022.   
273   Regeringsbeslut Ju2020/00378/PO.  
274   Skriftligt svar från Justitiedepartementet på faktagranskning, 2023-01-23.  
275   Polisen, Polismyndighetens budgetunderlag 2022–2024, 2020, s. 14. Prop. 2021/22:1 
Utgiftsområde 4, bet. 2021/22:JuU1, rskr. 2021/22:89. 
276   Dir. 2021:56. 
277   SOU 2008:85, Straff i proportion till brottets allvar.  
278   SOU 2012:34; Prop. 2015/16:151, bet 2015/16:JuU30, rskr. 2015/16:241. 

förändringar som skulle innebära en förändring av rådande praxis för 
straffmätningen av flerfaldig brottslighet. Däremot föreslogs förändringar av hur 
dessa principer tillämpas vid ny påföljdsbestämning efter tidigare dom i enlighet 
med reglering i 34 kap. brottsbalken. Förändringarna innebär att principerna för 
straffmätning vid flerfaldig brottslighet ska tillämpas i färre sådana fall än tidigare. 
Denna begränsning kan ses som uttryck för skärpt syn på återfall i brott, menar 
justitiedepartementet.279  
Kritiken mot straffrabatterna vid flerfaldig brottslighet har dock blivit allt skarpare, 
vilket alltså ledde till att Flerbrottsutredningen tillsattes 2021. Ett halvår senare, i 
januari 2022, beslutade regeringen om tilläggsdirektiv om att se över och analysera 
om regelverket för förundersökningsbegränsning, åtalsunderlåtelse och 
direktavskrivning är effektivt och ändamålsenligt.280 Utredningen föreslog att de 
särskilda straffskalor som gäller vid flerfaldig brottslighet ska höjas. Vidare 
lämnade den förslag på en ny modell för straffmätning av flerfaldig brottslighet 
som ska ta större hänsyn till om ett stort antal brott har begåtts eller om brottsoffret 
har blivit allvarligt kränkt. Den nya modellen innebär också att straffskalorna ska 
utnyttjas i högre grad och att möjligheten att döma till fängelse för flera brott som 
var för sig inte renderar annat än böter också bör användas i högre grad. Den så 
kallade straffrabatten försvinner dock inte helt. Sammantaget ger utredningen ändå 
uttryck för en strängare syn på flerfaldig brottslighet. Åtalsunderlåtelse, 
förundersökningsbegränsning och direktavskrivning ansåg utredningen däremot 
fungerar väl.281 
5.4  Regeringen har tagit initiativ till snabbare lagföring 
För att utveckla rättsväsendets förmåga att snabbt utreda och lagföra brott har 
regeringen beslutat om en försöksverksamhet med ett snabbförfarande i brottmål 
som kallas för Snabbare lagföring.282 Snabbare lagföring syftar till att effektivisera 
brottmålsprocessen för företrädesvis enklare ingripandebrott och förkortar tiden 
från brottsanmälan till dom. Försöksverksamheten bedrevs i samverkan mellan 
Polismyndigheten, Åklagarmyndigheten, Rättsmedicinalverket, Domstolsverket 
och Kriminalvården. Försöksverksamheten inleddes i norra Stockholm i januari 
2018 och har därefter successivt byggts ut och förlängts. Riksdagen har sedan 
 
279   Skriftligt svar från Justitiedepartementet på faktagranskning, 2023-01-23.  
280   Dir. 2022:1.4 
281   SOU 2023:1.  
282   Snabbare lagföring bygger på en försöksverksamhet som har utvärderats av Brå och 
behandlats i bl.a. SOU 2021:46. Se även Brottsförebyggande rådet, BråLean, 2015; 
Brottsförebyggande rådet, Snabbare lagföring, 2020.  

beslutat att Snabbare lagföring ska bli ett permanent förfarande i hela landet enligt 
lagändringar som trädde i kraft den 1 januari 2023.283 
5.5  Regeringen har dröjt med att föreslå ändringar i 
lagstiftningen trots att brottsligheten digitaliserats 
Trots att flera utredningar har lagt fram förslag för att möta den ökande 
digitaliseringen av brottsligheten har regeringen dröjt länge med att genomföra 
dessa.  
I maj 2005 lämnade Beredningen för rättsväsendets utveckling (BRU) ett 
delbetänkande Tillgång till elektronisk kommunikation i brottsutredningar m.m.284 
som föreslog att polisen skulle få möjlighet till hemlig dataavlyssning. I januari 
2009 kom En mer rättssäker inhämtning av elektronisk kommunikation i 
brottsbekämpningen285 och i december 2010 Särskilda spaningsmetoder286. I februari 
2012 kom propositionen De brottsbekämpande myndigheternas tillgång till uppgifter 
om elektronisk kommunikation287 och den 1 juli 2012 började flera nya lagar om ökad 
tillgång till elektronisk kommunikation gälla. Den 30 maj kom den första 
kameraövervakningslagen (2013:460). Fem år senare kom den nuvarande 
kameraövervakningslagen (2018:1200). När det gäller hemlig dataavläsning kom 
först den 1 april 2020 lagen (2020:62) om hemlig dataavläsning.  
I slutbetänkandet från BRU uttrycktes oro över rättsväsendets förmåga att hantera 
och utbyta information och vilka konsekvenser det kunde få. Frågan om sekretess 
och utbyte av information har fortsatt att diskuteras utan att nå hela vägen fram.288  
5.6  Regeringen har inte krävt kvalitativ utvärdering och 
lärande av Polismyndigheten 
Riksrevisionen anser att regeringen hade kunnat kräva färre men mer kvalitativa 
återrapporteringar som styr Polismyndigheten i riktning mot en mer lärande 
organisation. De satsningar på polisforskning och forskning inom myndigheten 
som har skett är lovvärda, men regeringen hade kunnat göra mera. Även flera 
utredningar och utvärderingar har påpekat att polisen skulle behöva bli bättre på att 
 
283   Prop. 2021/22:279, bet. 2022/23: JuU2, rskr. 2022/23:16. 
284   SOU 2005:38. 
285   SOU 2009:1. 
286   SOU 2010:103. 
287   Prop. 2011/12:55. 
288   SOU 2005:117. 

kvalitativt utvärdera sin egen verksamhet för att göra mer av det som fungerar och 
sprida goda exempel inom organisationen.  
De återrapporteringskrav som tillkommit under åren om antalet områdespoliser 
och om poliser per 5 000 invånare har inte gett avsedd effekt. Regeringen menar i 
sina skrivelser till riksdagen att de har lämnat uppdrag om redovisningar av antalet 
områdespoliser som får arbeta fredat, vilket också framgår av regleringsbreven för 
Polismyndigheten från och med 2018. Utifrån den bild Riksrevisionen har fått vid 
verksamhetsbesök och utifrån de underlag som lämnats in till senaste 
årsredovisningen går det inte att utläsa att så verkligen har blivit fallet.289 Som 
framgår av kapitel 4 finns stora skillnader i resursfördelningsplanernas brutto och 
netto, vilket gör att det inte går att säga att tillväxten i första hand träffat 
lokalpolisområdena.  
5.7  Regeringen har inte varit tydlig med att det inte finns 
något absolut krav på fördelningen av poliser 
respektive civila 
En stor del av problemen med kompetensförsörjningen hänger samman med 
Polismyndighetens målbild att det ska finnas en fördelning av 70 procent poliser 
och 30 procent civila. Detta orsakar problem med försörjningen av civil personal, 
som är viktig för att skapa och upprätthålla en god operativ förmåga. Regeringen 
hade därför enligt Riksrevisionens mening kunnat vara tydligare med att om dessa 
krav hindrar Polismyndighetens effektivitet och skapar ryckighet i rekryteringen 
bör målbilden kunna frångås. 
Polisutbildningen har reformerats vid flera tillfällen. Trots det är det svårt att få 
tillräckligt många antagna till polisutbildningarna. Det är även så att 
Polismyndigheten har svårt att växa i den omfattning som vore önskvärt eller få tag 
på den kompetens som behövs. HR-avdelningen har haft stora problem med att få 
en välfungerande fort- och vidareutbildning på plats under flera år, vilket inte har 
underlättat kompensförsörjningsarbetet inom Polismyndigheten.290 Riksrevisionen 
anser därför att regeringen hade kunnat göra mer för att stötta såväl lärosätena som 
Polismyndigheten i kompetensförsörjningsarbetet.  
 
289   Skr 2021/22:75. Polisen, Polismyndighetens årsredovisningar 2018–2022. Underlag 
årsredovisning 2022.  
290   Se kapitel 4.  

6  Slutsatser och rekommendationer 
Riksrevisionen har granskat om Polismyndigheten hanterar mängdbrott effektivt. 
Även regeringen omfattas av granskningen. Nedan redovisas de slutsatser 
Riksrevisionen har dragit. Därefter följer Riksrevisionens rekommendationer till 
Polismyndigheten.  
6.1  Slutsatser 
Riksrevisionens samlade bedömning är att mängdbrott inte hanteras effektivt i 
Polismyndigheten. Det kan till viss del förklaras av ett omfattande inflöde av både 
mängdbrott och andra grövre brott. Samtidigt har Polismyndigheten fått kraftiga 
anslagsökningar under senare år. Det har skapat goda förutsättningar för 
Polismyndigheten att både anställa mer personal och kompetensutveckla befintlig 
personal för att kunna hantera mer komplexa brottsutredningar. Trots det är den 
operativa förmågan att hantera mängdbrott bristfällig till följd av ett antal faktorer 
som Polismyndigheten disponerar över. Det handlar om att Polismyndigheten 
avstår från att anställa civil personal som är viktig inte minst för utredning, 
forensik och administrativt stöd på grund av ett myndighetsinternt beslut om 
målvärden för antalet poliser Det handlar även om att myndigheten inte genomför 
nödvändig kompetensutveckling för att skapa ökad förmåga, och att det inte finns 
en systematik i att sprida kunskap och goda exempel vidare inom verksamheten. 
Polismyndigheten har heller inte lyckats skapa tillräcklig bemanning i 
lokalpolisområdena, samtidigt som personalen där i alltför stor utsträckning 
behöver ta över utredningar av grova brott från högre nivåer alternativt lånas ut dit 
för att bistå med sådana utredningar. Den operativa nivån får därför en omfattande 
arbetsbelastning. Detta riskerar att få till följd att många brott som har 
förutsättningar att kunna utredas i stället avskrivs direkt eller läggs i balans under 
så lång tid att de till slut inte går att utreda eftersom bevisningen har blivit 
försvagad.  
Granskningen visar dock att det finns möjligheter i polisorganisationen att öka 
förmågan. Dessa styrkor förtjänar att lyftas fram, och är viktiga att bygga vidare på 
för att skapa en effektivare hantering av mängdbrotten. Det handlar framför allt om 
att det finns många poliser och civilanställda som är kompetenta att hantera 
mängdbrott och vill göra ett bra jobb, men vars arbete i dag försvåras av att resurser 
dras bort från framför allt lokalpolisområdenas utredningsgrupper. Även det nya 
snabbförfarandet Snabbare lagföring är en möjlighet att kunna öka förmågan att 
hantera vissa mängdbrott eftersom det skapar en effektivare hantering genom 

skyndsamhetskrav och förenklade rutiner för bland annat delgivning. Snabbare 
lagföring ska nu gälla permanent i hela Sverige.     
Riksrevisionen bedömer att läget är allvarligt. Om Polismyndigheten inte kommer 
till rätta med de tillkortakommanden som granskningen visar bedömer 
Riksrevisionen att det på sikt kan leda till att brottsutsatta privatpersoner, 
näringsidkare och företag inte får sin trygghet och säkerhet tillgodosedd. 
Riksrevisionen bedömer också att allmänhetens förtroende för rättsväsendet 
riskerar att minska.  
I det följande utvecklas skälen till dessa bedömningar. 
Omfattande problem på den operativa nivån  
Utredningspersonalen använder i varierande omfattning metoder och arbetssätt 
som bidrar till en effektiv hantering av mängdbrott. Flertalet 
förundersökningsledare tillämpar Polismyndighetens nationella 
utredningsmetodik (PNU), men inte i alla delar till följd av tids- och resursbrist.  
Stort inflöde – och allt måste hanteras  
Inflödet av mängdbrottsärenden är omfattande, och allt kräver hantering på något 
sätt. Svensk polis tar även emot ett inte oväsentligt antal anmälningar som 
uppenbart inte avser brott. Att ta upp en anmälan och ställa följdfrågor för att få 
med allt väsentligt tar tid och resurser i anspråk. Det innebär en hög belastning på 
en utredningsorganisation som de facto inte är tillräckligt dimensionerad för detta.  
Brottsaktiva individer står för en stor andel av de anmälda mängdbrotten. Ett 
exempel är missbrukare som stjäl varor i butiker. Polis kallas till butiken och griper 
den misstänkte, håller förhör och tar upp anmälan. Ärendet går vidare i 
utredningsprocessen, och avslutas antingen med att det redovisas till åklagare eller 
läggs ned efter förundersökningsbegränsning. Ofta stannar påföljderna vid böter, 
men dessa betalas sällan. Böterna går inte att driva in eftersom den dömde saknar 
utmätningsbara tillgångar. Personen i fråga fortsätter alltså att begå brott, som 
ytterligare ökar inflödet av ärenden till polisen och dessutom skadar tredje man. 
Det finns en möjlighet att omvandla böterna till fängelse, men det är en omständlig 
procedur som kräver att en åklagare ska föra talan om saken i fullsutten tingsrätt 
och att den tilltalade kallas till förhandlingen. Möjligheter till att omvandla till 
missbrukarvård i de fall det vore önskvärt finns inte heller. Men en välfungerande 
missbrukarvård skulle sannolikt minska inflödet av brottsanmälningar.  

Brottsaktiva har ofta stor påverkan på området de verkar inom. De kan också ha 
kopplingar till grov brottslighet. Här är både ärendesamordning och 
brottssamordning av vikt för att lokalpolisområdena ska kunna hantera den 
påverkan de brottsaktiva har inom respektive lokalpolisområde. 
Mängdbrott är ofta inte alls så enkla att lösa 
Med mängdbrott avses enligt Polismyndigheten och Åklagarmyndigheten brott 
som anses vara av enkel beskaffenhet. I praktiken är dock många mängdbrott inte 
alls särskilt enkla att lösa, om man ser till bedömningen av vilka brottsrekvisit som 
ska vara uppfyllda och om tillräcklig bevisning för åtal ska kunna säkras. 
Mängdbrotten har även blivit mer komplicerade under senare år till följd av ökad 
digitalisering, vilket ställer höga krav på digital bevissäkring för många mängdbrott. 
Det innebär att det krävs hög kompetens inom förhörsmetodik, 
internetinhämtning, forensik och IT-forensik för att klara av att lösa många av 
mängdbrotten. Dessutom ska rättssäkerhetsaspekter för den misstänkte och 
omsorg om den som blivit utsatt för brottet beaktas. Granskningen visar dock på 
brister i kompetens, framför allt på grund av hög personalomsättning inom 
utredningsgrupperna men även i fråga om underskott på utbildning. Även långa 
väntetider för forensiska undersökningar och bristen på IT-forensiker skapar 
problem i hanteringen av mängdbrott. Dessa förhållanden gör det svårt att uppnå 
tillräcklig förmåga för den utredande personalen.  
Första linjen behöver förstärkas  
Huvuddelen av inflödet av mängdbrottsärenden sker via Polisens kontaktcenter 
(PKC) samt genom poliser i yttre tjänst som ingriper vid ett brott. Det tjänstgör 
dock inte några utredare på PKC, utan det är operatörer med sex veckors utbildning 
som tar emot telefonsamtal och hanterar e-anmälningar. Operatörerna kan endast 
hålla enklare förhör i de ärenden där förundersökning har inletts samt efterfråga 
digital bevisning i form av till exempel kontoutdrag eller övervakningsfilmer. Men 
förundersökningsledarna på PKC har inte rätt att kräva hjälp av patruller i yttre 
tjänst för att hantera ärendena. Detta medför att de initiala utredningsåtgärderna 
försenas eller inte utförs.   
PKC ska ge service genom att ha korta svarstider, ta upp anmälan och utföra vissa 
förstahandsåtgärder när det gäller utredning. I uppdraget ingår inte att slutföra 
ärenden; dessa ska i stället överlämnas till en utredningsenhet som ska fortsätta 
hantera utredningen och så småningom slutföra den. Polismyndighetens målbild 
om att fördelningen mellan poliser och civila ska vara cirka 70 respektive 
30 procent har lett till tillfälliga anställningsstopp för fler operatörer till PKC. 

Resursbristen bland operatörerna leder till att kötiden i telefon ökar, under 
sommaren 2022 var den flera timmar lång. Detta leder i sin tur till att inringare i 
stället e-anmäler i större utsträckning. Förundersökningsledare på PKC som tar 
emot e-anmälningarna anser att dessa håller så låg kvalitet att operatörerna måste 
ringa upp anmälaren och be om kompletterande uppgifter för att det ska gå att 
besluta i förundersökningsfrågan. E-anmälningarna genererar alltså mycket 
merarbete för PKC, men även senare på den mottagande utredningsenheten.  
Även förstahandsåtgärderna som utförs av polis i yttre tjänst har en del brister, 
vilket innebär att det behöver ske kompletteringar i ett senare skede. Det förklaras 
rimligen av två saker: dels att relativt många ingripandepoliser är nya i tjänst och 
därmed inte är tillräckligt erfarna att utföra förstahandsåtgärder, dels av det faktum 
att patruller som inte hunnit slutföra ett ingripande ibland kan bli beordrade av 
regionledningscentralen att åka på ett annat uppdrag.  
Mer samordning av ärenden och brottsmisstankar behövs 
Många anmälda brott där det saknas uppgifter om gärningsperson, till exempel 
inbrottsstölder, går det ändå att komma vidare med om man analyserar spår från 
brottsplatsen och uppgifter om tillvägagångssätt för att se om det finns mönster 
som kan knytas till andra anmälda brott (brottssamordning). Brottssamordning 
görs i olika stor omfattning. De funktioner som ska vara bemannade med särskilt 
utsedda brottssamordnare är ibland vakanta, och inriktningen mot vilka 
brottskategorier som ska analyseras varierar mellan polisregionerna. 
Brottssamordning är också ett arbetssätt som ska användas av samtliga inom 
utredarverksamheten, men det hinns ofta inte med på grund av hög 
arbetsbelastning. PKC som hanterar mer än hälften av inkommande 
brottsanmälningar har varken i uppgift att brottssamordna eller har förutsättningar 
för det i form av bland annat digitala hjälpmedel för realtidsuppdateringar av lokala 
lägesbilder. Detta får självklart negativa konsekvenser för brottsbekämpningen.  
Om PKC ska få ett utökat uppdrag i brottsutredningar måste personalen på PKC 
också få utbildning och förutsättningar att kunna göra detta. Det är också viktigt att 
se till att PKC knyts närmare utredningsverksamheten i lokalpolisområdena och 
jourmiljön. Detta för att viktig kunskap om de lokala förhållandena och om 
utredningsverksamhetens hantverk inte ska försvinna.  
För de brott där det finns en misstänkt gärningsperson behöver polisen kontrollera 
om det finns andra öppna brottsmisstankar, nyligen avkunnade domar eller 
utfärdade strafförelägganden (ärendesamordning). För många brottsaktiva 
personer är detta vanligt förekommande. Om det redan finns öppna misstankar ska 

ärendet samordnas med de andra brottsmisstankarna. Samtidigt ska 
förundersökningsledaren utifrån aktuella brottsmisstankar, strafförelägganden 
eller domar bedöma om det finns skäl till förundersökningsbegränsning. Reglerna 
för ärendesamordning och förundersökningsbegränsning är dock svårtillämpade 
för många förundersökningsledare. Alla förundersökningsledare prövar inte heller 
alltid om det finns skäl att förundersökningsbegränsa eftersom de inte har 
tillräcklig överblick eller kompetens. Dessutom sker det inte sällan för sent i 
processen för att det ska vara effektivt.    
Polismyndigheten har inte skapat tillräcklig förmåga 
Polismyndigheten har inte lyckats skapa tillräcklig förmåga att hantera mängdbrott 
effektivt. Riksrevisionen kan konstatera att det inte har varit lätt för 
Polismyndigheten att växa så snabbt. De stora resurstillskotten har skapat 
förväntningar på vad som ska åstadkommas som inte har kunnat infrias, vilket är 
särskilt tydligt på lokalpolisområdesnivå. 
Utredningsgrupperna har resursproblem   
Det är lokalpolisområdenas utredningsgrupper som ska vara basen i polisens 
arbete med utredning och lagföring. En ambition från Polismyndigheten är att 
50 procent av myndighetens resurser ska finnas på lokalpolisområdena som även 
bemannar ingripandeverksamheten och den områdesinriktade verksamheten. 
Granskningen visar dock att utredare av mängdbrott regelmässigt tas i anspråk för 
att utreda grova brott eller brott i nära relation, antingen genom att förflyttas till en 
sådan sektion på polisområdesnivå eller att sådana ärenden flyttas ned till 
lokalpolisområdesnivå för att utredas där. Riksrevisionen inser att 
Polismyndigheten emellanåt är tvungen att göra prioriteringar som innebär 
omfattande omgrupperingar av personal, men det som granskningen visar är ett 
ständigt pågående dränage av utredningsresurser från lokalpolisområdena som ska 
vara basen i polisens verksamhet. 
Riksrevisionen konstaterar även att den nationella brottskatalogen är satt ur spel 
med följd att lokalpolisområdena blir en avsättningsyta för arbetsuppgifter som 
egentligen är avsedda att utföras i övriga delar av regionen. Dessa omständigheter 
påverkar även utredningarna av grova brott negativt, eftersom utredare som inte 
har tillräcklig kompetens tas i anspråk. Det leder i sin tur till att hela 
utredningsverksamheten blir ineffektiv. Mer teambaserat arbete och bättre utbyte 
med mer erfarna utredare verkar kunna skapa en mer lärande organisation.  

Anställningsbegränsningar för civila påverkar den operativa förmågan 
negativt 
Polismyndigheten växer, och kommer fortsätta växa. Polismyndigheten tillämpar 
därvid en målbild att personalen ska bestå av cirka 70 procent poliser och 
30 procent civila. Det får till följd att Polismyndigheten ofta avstår från att rekrytera 
ny civil personal. Riksrevisionen ser civila som en betydande tillgång för 
Polismyndigheten som helhet. Civila utredare, förundersökningsledare, analytiker, 
forensiker, administratörer, etc. är nödvändiga för att mängdbrott, och även grova 
brott, ska kunna hanteras effektivt. Enligt Riksrevisionens mening blir 
konsekvenserna negativa för framför allt mängdbrottshantering av att antalet 
civilanställda är beroende av antalet poliser, eftersom det bromsar rekryteringen av 
personal som inte behöver vara polisutbildad för att klara sin uppgift. 
IT-systemen stöder inte verksamheten fullt ut 
Polismyndigheten har flera olika IT-system. Durtvå som är själva utredningsstödet 
är gammalt, och har begränsningar som gör att förundersökningsledare får 
uppfinna olika sätt att strukturera informationen så att den blir enklare att arbeta 
med. Det finns även brister i hur de olika IT-systemen kommunicerar med 
varandra även om IT-avdelningen arbetar på att ta fram lösningar. För att öka 
förmågan att bekämpa brottsligheten skulle det också behövas ett IT-system för 
brottssamordning som automatiskt grovanalyserar spår och tillvägagångssätt 
samtidigt som det skapar lokala lägesbilder i realtid så snart en anmälan är 
granskad och godkänd.  
Regeringen har prioriterat Polismyndigheten   
Regeringen har prioriterat Polismyndigheten under lång tid, framför allt genom att 
öka anslagen kraftigt och se till att en arbetsmetod för Snabbare lagföring 
successivt har börjat införas. Regeringen har också lämnat ett antal relevanta 
uppdrag till Polismyndigheten, som även har bäring på mängdbrottshantering, och 
ställt nödvändiga krav på återrapportering. Denna styrning synes ha burit frukt när 
det gäller arbetsmetoden Snabbare lagföring, som dock endast gäller för vissa 
mängdbrott som initieras genom polisingripanden. I övrigt har Polismyndigheten 
trots ökade resurser och relevanta styrsignaler från regeringen inte kunnat 
upprätthålla en effektiv hantering av mängdbrott.  
Mängdbrotten drabbar många privatpersoner hårt såväl fysiskt och psykiskt som 
ekonomiskt. Mängdbrotten drabbar även företag och det allmänna. Många 
mängdbrott, inte minst bedrägerier och narkotikabrott men även stölder och 
misshandel, är också sammankopplade med den grova organiserade brottsligheten 

såtillvida att det är samma individer som är involverade. Med utgångspunkt från 
dessa förhållanden menar Riksrevisionen att regeringen tidigare borde agerat mer 
aktivt för en framgångsrik bekämpning även av mängdbrotten. Regeringen borde 
också av samma skäl ha reagerat på de begränsningar i anställningen av civil 
personal som Polismyndigheten tillämpar genom målbilden om cirka 70 procent 
poliser och 30 procent civil personal, som har lett till bristande förmåga att hantera 
mängdbrott. 
6.2  Rekommendationer 
I syfte att öka förmågan att utreda mängdbrott lämnar Riksrevisionen följande 
rekommendationer till Polismyndigheten. 
•  Se till att verksamhetens behov och tillgången på kompetens är styrande för 
hur många poliser och civil personal som anställs.  
•  Se till att Polisens kontaktcenter blir fullbemannat och att nödvändig 
kompetens och brottssamordningsförmåga är säkerställd, så att alla adekvata 
utrednings- och samordningsåtgärder kan ske där.  
•  Öka samverkan mellan Polisens kontaktcenter och jourmiljön och se till att 
ärendesamordning och förundersökningsbegränsning sker så tidigt som 
möjligt i processen.  
•  Se över hur systemet med e-anmälningar fungerar i syfte att höja kvaliteten 
och minska det merarbete som uppstår till följd av behov av korrigeringar 
och kompletteringar. 
•  Utveckla och stärk brottssamordningen på alla nivåer och se till att det finns 
IT-stöd som underlättar denna, exempelvis genom att möjliggöra lokala 
lägesbilder i realtid utifrån inkomna brottsanmälningar.  
•  Se över hur vidareutbildningen bättre kan utformas och anpassas till 
verksamhetens behov för att skapa god förmåga att hantera alla mängdbrott. 

Ordlista 
Brottskatalogen   Ärendefördelningsplan över vilken organisatorisk nivå en viss 
brottskategori ska utredas på. Varje brott tilldelas en brottskod 
för att kunna ingå i den nationella brottsstatistiken. Det är 
Brottsförebyggande rådet som har ansvar för att ta fram nya 
brottskoder till följd av lagändringar. Brottskatalogen revideras 
varje halvår av Noa i samråd med regionerna för att se om några 
brott bör flyttas till en annan organisatorisk nivå. 
Brottssamordning  Systematisk analys av brottslighet för att identifiera 
brottsmönster, tillvägagångssätt och jämföra spår från 
brottsplatser i syfte att undersöka om det finns gemensamma 
faktorer som kan tyda på seriebrottslighet.  
Durtvå   Polismyndighetens ärendehanteringssystem för brottsutredning 
och tvångsmedelshantering. 
Forensik  Säkring, undersökning och analys av spår från brottsplatser. 
Se även IT-forensik. 
Förstahandsåtgärder  Åtgärder som polisen vidtar på plats, exempelvis förhör av 
misstänkt, målsägande och vittnen samt spårsäkring.  
FörundersökningsBegränsning av en brottsutredning till att enbart omfatta de mest 
begränsning  väsentliga delarna, eller att vissa brott inte alls utreds.   
FörundersökningsTjänsteman som  
ledare  a) beslutar om förundersökning ska inledas eller inte,  
b) lämnar direktiv om vilka åtgärder som ska vidtas under 
utredningen inklusive straffprocessuella tvångsmedel,  
c) i förekommande fall beslutar att lägga ned en 
förundersökning samt  
d) kvalitetsgranskar den färdiga förundersökningen 
(förundersökningsprotokollet).  
Denna granskningsrapport avser mängdbrott där det är 
Polismyndigheten som är förundersökningsledare; för övriga 
brott är åklagare förundersökningsledare. 
Förundersökningsledare arbetar såväl initialt i hanteringen, vid 
PKC och i jourmiljö, som på utredande enheter på olika nivåer i 
polisorganisationen som övertar ärendet. 
Händelserapport  Redovisning av händelser i polisens yttre verksamhet och som 
initieras via regionledningscentral (RLC). 
Ingripandepolis  Polis i yttre tjänst som tillhör ett lokalpolisområde, men som 
leds operativt från en regionledningscentral. 
Ingripandeverksamhet  Polisens verksamhet i yttre tjänst.  

Internetinhämtning  Inhämtning av underrättelseinformation från elektroniska källor 
med syfte att bearbeta och analysera brotts- och 
händelseinformation.  
IT-forensik  Säkring, undersökning och analys av digitala spår från datorer, 
mobiltelefoner och liknande media. 
Kommunpolis  Polis på ett lokalpolisområde som arbetar brottsförebyggande 
och trygghetsskapande i samverkan med kommunen och övriga 
lokalsamhället. 
Lagföring  Att ställa någon till ansvar för ett brott genom att utfärda böter 
eller strafföreläggande, väcka åtal eller meddela 
åtalsunderlåtelse. 
NKE   Nationella kontaktenheten på Noa. Denna enhet utövar 
processansvar för PKC. 
Noa   Nationella operativa avdelningen. 
Områdespolis  Polis på ett lokalpolisområde som arbetar långsiktigt och fredat 
med kontaktskapande, brottsförebyggande och 
trygghetsskapande arbete. 
PKC   Polisens kontaktcenter. Tar emot anmälningar om brott och 
utför initiala åtgärder i utredningsprocessen. 
PNU  Polismyndighetens nationella utredningsmetodik.  
RLC   Regionledningscentral. Tar emot anmälningar om brott eller 
ordningsstörningar av akut karaktär via SOS Alarm samt leder 
ingripandeverksamheten operativt. 
UnderrättelseBefattning inom den regionala underrättelseenheten men 
samordnare   placerad på lokalpolisområde, som initierar och driver 
underrättelseärenden samt och agerar som en länk mellan 
underrättelseverksamheten och utredningsverksamheten. 
Ärendesamordning  Aktivitet som innebär att i ett sammanhang utreda, redovisa 
samt lagföra de samlade brottsmisstankarna mot en och samma 
person 

Referenslista 
Litteratur 
Björk, Micael, “Muddling through the Swedish Police Reform: Observations from a 
NeoClassical Standpoint on Bureaucracy.” Policing, Volume 15, Number 1, pp. 
327–339. 
Eklund, Niklas & Lena Landström, ”Effektivare för vem?: chefsuppfattningar om 
den nya styrningen av svensk polis”, Nordisk Administrativt Tidsskrift, 96(1): 35-55, 
2019.  
Ivarsson Westerberg, Anders, Reform i uniform. Polisens stora omorganisation, 
Studentlitteratur, 2020. 
Landström, Lena, “Vem är förundersökningsledare? – En analys av 
rättsutvecklingen utifrån effektivitet, kvalitet och rättsäkerhet”, Juridisk publikation, 
nr 1, 2020.   
Landström, Lena & Markus Naarttijärvi, “Gränser för polisiär innovation – 
rättssäkerhet, enhetlighet och demokratisk legitimitet”, Nordisk Tidsskrift for 
Kriminalvidenskab 3/2020, 2020.  
Landström, Lena, Eklund, Niklas & Naarttijärvi, Markus, “Legal limits to 
prioritization in policing – challenging the impact of centralization”, Policing and 
Society, 2019.  
Liljegren, Jonas, Johan Berlin, Stefan Szücs & Staffan Höjer, “The police and ‘the 
balance’—managing the workload within Swedish investigation units”, Journal of 
Professions and Organization, 2021, 8, s. 70–85. 
Magnusson, Open drug scenes and the merging of policing practice and research, diss., 
Malmö universitet, 2022. 
Utredningar och rapporter 
Brottsförebyggande rådet, 8 + 2. En utvärdering av polisens nya modell för 
schemaläggning, rapport 2020:5, Brottsförebyggande rådet, 2020.   
Brottsförebyggande rådet, BråLean. Försöksprojekt för ökad uppklaring av 
mängdbrott, rapport 2015:9, Brottsförebyggande rådet, 2015.   
Brottsförebyggande rådet, Polisens forensiska verksamhet. Delredovisning: Utvärdering 
av satsningen på 10 000 fler polisanställda, rapport 2023:1, Brottsförebyggande rådet, 
2023. 

Brottsförebyggande rådet, Snabbare lagföring, rapport 2020:3, Brottsförebyggande 
rådet, 2020.  
Brottsförebyggande rådet, Varför gav fler poliser inte ökad personuppklaring? 
Slutrapport i uppdraget ”Satsningen på fler poliser”, rapport 2014:17, 
Brottsförebyggande rådet, 2014.  
Polismyndigheten och Åklagarmyndigheten, Ytterligare förstärkt samverkan i det 
brottsutredande arbetet, 2018. 
Polismyndigheten, Tullverket och Kustbevakningen, Slutredovisning av 
regeringsuppdrag, 2020. 
Riksrevisionen, Effektiviteten i Polismyndighetens arbete med information till 
brottsutsatta, RiR 2021:20, 2021. 
Riksrevisionen, Från spår till bevis – Polisens forensiska organisation, RiR 2017:16, 
2017.  
Riksrevisionen, Internetrelaterade sexuella övergrepp mot barn – stora utmaningar för 
polis och åklagare, RiR 2021:25, 2021. 
Riksrevisionen, Rätt insats på rätt plats – polisens arbete i utsatta områden, RiR 
2020:20, 2020.  
Sarnecki, Jerzy, Stöta på patrull – en ESO-rapport om polisens problemorienterade 
polisarbete, rapport till Expertgruppen för studier i offentlig ekonomi, 2019:6, 2019. 
SOU 2005:38 Tillgång till elektronisk kommunikation i brottsutredningar m.m. 
SOU 2005:117, Ett effektivare brottmålsförfarande – några ytterligare åtgärder. 
SOU 2008:85, Straff i proportion till brottets allvar. 
SOU 2009:1 En mer rättssäker inhämtning av elektronisk kommunikation i 
brottsbekämpningen. 
SOU 2010:43, Förundersökningsbegränsning. 
SOU 2012:34, Nya påföljder. 
SOU 2019:43 Med tillit följer bättre resultat – tillitsbaserad styrning och ledning i staten. 
SOU 2021:46, Snabbare lagföring – ett snabbförfarande i brottmål.  
SOU 2023:1, Skärpta straff för flerfaldig brottslighet. 
Statskontoret, Ombildningen till en sammanhållen myndighet. Slutrapport, rapport 
2018:18, Statskontoret, 2018.  

Svenskt Näringsliv, Brottslighetens kostnader 2022, Svenskt Näringsliv 2022. 
Åklagarmyndigheten, Riksåklagarens riktlinjer om förundersökningsbegränsning och 
åtalsunderlåtelse, RåR 2021:1, Åklagarmyndigheten, 2021.  
Åklagarmyndigheten, Åklagarmyndighetens föreskrifter och allmänna råd om ledning 
av förundersökning i brottmål, ÅFS 2005:9, 2005.  
Författningar 
Budgetlag (2011:203). 
Förordning (2014:1102) med instruktion för Polismyndigheten som den 1 januari 
2023 ersatts av förordning (2022:1718) med instruktion för Polismyndigheten. 
Lag (2020:62) om hemlig dataavläsning.  
Myndighetsförordning (2007:515).   
Rättegångsbalk (1942:740).  
Vapenlag (1996:67).  
Riksdagstryck 
Dir. 2021:56, En skärpt syn på flerfaldig brottslighet. 
Dir. 2022:1, Tilläggsdirektiv till Flerbrottsutredningen (Ju 2021:08) 
Prop. 1994/95:23, Ett effektivare brottmålsförfarande, bet. 1994/05:JuU2, rskr. 
1994/95:32. 
Prop. 1997/98:1, Budgetproposition för 1998, bet. 1997/98:JuU1, rskr. 1997/98:87. 
Prop. 2011/12:55, De brottsbekämpande myndigheternas tillgång till uppgifter om 
elektronisk kommunikation, bet. 2011/12:JuU8, rskr. 2011/12:212.  
Prop. 2015/16:151, Ny påföljd efter tidigare dom, bet. 2015/16:JuU30, rskr. 
2015/16:241. 
Prop. 2021/22:1 Budgetproposition för 2022. 
Prop. 2021/22:279, Snabbare lagföring av brott, bet. 2022/23: JuU2, rskr. 2022/23:16. 
Regeringsbeslut Ju2009/3950/Å, Regeringsuppdrag till Rikspolisstyrelsen, 
Åklagarmyndigheten och Domstolsverket att gemensamt vidta åtgärder för att säkerställa 
en effektiv samverkan och handläggning av mängdbrott.  
Regeringsbeslut Ju2017/01056/PO, Uppdrag till Polismyndigheten och 
Åklagarmyndigheten om ytterligare förstärkt samverkan i det brottsutredande arbetet. 

Regeringsbeslut Ju2017/08662/PO, Uppdrag till Polismyndigheten att redovisa hur 
polisverksamheten ska stärkas och utvecklas. 
Regeringsbeslut Ju2018/00991/PO, Uppdrag till Polismyndigheten, Tullverket och 
Kustbevakningen att förstärka bekämpningen av internationella brottsnätverk som begår 
tillgreppsbrott i Sverige.  
Regeringsbeslut Ju2020/00378/PO, Uppdrag till Polismyndigheten att vidta åtgärder 
rörande kompetensförsörjning och kompetensutveckling avseende bekämpning av it-
relaterad brottslighet. 
Regeringsbeslut Ju2021/02238, Uppdrag till Brottsförebyggande rådet att utvärdera 
satsningen på 10 000 fler polisanställda.  
Skr. 2016/17:75, Riksdagens skrivelser till regeringen – åtgärder under 2016.  
Rapporter m.m. från Polismyndigheten  
Polisen, Beslut om ett enhetligt arbetssätt i utredningsåtgärder vid Polismyndighetens 
kontaktcenter (PKC), 2016. 
Polisen, Beslutsprotokoll Fokusområden för den nationella operativa ledningsgruppen, 
Beslut Noa 56/2022, 2022-03-01, 2022. 
Polisen, Beslutsprotokoll Målvärde för antalet poliser vid polisregioner och nationella 
avdelningar, Beslut RPC 90/2021, 2021-06-11, 2021. 
Polisen, Brottskatalog – ärendefördelningsplan för polisregionerna och Noa, 2022. 
Polisen, De organiserade bedrägerierna. En rapport om bedrägerier kopplade till 
organiserade kriminella miljöer, rapport, 2021.  
Polisen, Genomlysning av utbildningsverksamheten vid Polismyndigheten, rapport, 
2019.  
Polisen, Granskning av avrapporteringsprocessen för poliser i yttre tjänst, 
rådgivningsgranskning, 2022. 
Polisen, Granskning av lokalpolisområden, rapport Internrevisionen, 2019.  
Polisen, Granskning av polisregionernas handläggning av bedrägeriärenden, rapport 
Internrevisionen, 2017.  
Polisen, Internrevisionens uppföljande granskning av polisregionernas handläggning av 
bedrägeriärenden, rapport Internrevisionen, 2021. 

Polisen, Modell för fördelning av budgetmedel mellan polisregionerna, dnr 
A603.400/2018, 2019.  
Polisen, Målbild framtidens PKC, Nationella operativa avdelningen och Nationella 
kontaktenheten, rapport 2022. 
Polisen, Operationsorder NFC Insats Vilgot, dnr A096.603/2021, 2021.  
Polisen, PKC-kvalitetsgranskning. I enlighet med kvalitativ uppföljningsmodell, rapport 
2020-03-19, 2020.  
Polisen, Plan för överföring av erfarenheter och lärdomar från Insats Vilgot till ordinarie 
verksamhet, PM, 2021.  
Polisen, Polisens kontaktcenter, tillsynsrapport 2020:6, 2020.  
Polisen, Polismyndighetens arbetsordning, PM 2022:11, 2022. 
Polisen, Polismyndighetens arbete med kompetensutvecklingsinsatser avseende 
bekämpning av it-relaterad brottslighet, 2022.  
Polisen, Polismyndighetens budgetunderlag 2022–2024, 2020.  
Polisen, Polismyndighetens handbok för förordnande av förundersökningsledare, PM 
2021:37, 2021.  
Polisen, Polismyndighetens handbok för PNU. Polismyndighetens nationella 
utredningsmetodik, PM 2022:24, 2022.  
Polisen, Polismyndighetens riktlinjer för ledning av förundersökning av brottmål, PM 
2019:11, 2019.  
Polisen, Polismyndighetens riktlinjer för nyttorealisering, PM 2020:8, 2020. 
Polisen, Polismyndighetens riktlinjer för Polismyndighetens kontaktcenter, PM 2017:13, 
2017. 
Polisen, Polismyndighetens riktlinjer för ärendesamordning. PM 2019:6, 2019.  
Polisen, Polismyndighetens riktlinjer för överlämning av ärenden i Durtvå mellan 
polisregioner och nationella operativa avdelningen, PM 2019:5, 2019.  
Polisen, Polismyndighetens strategi för kompetensförsörjning, PM 2015:7, 2015.  
Polisen, Polismyndighetens strategi för kompetensförsörjning, PM 2019:29, 2019.  
Polisen, Polismyndighetens strategi för utredningsverksamheten, PM 2021:10, 2021.  
Polisen, Polismyndighetens årsredovisningar 2018–2022. 

Polisen, Polismyndighetens ärende- och brottssamordning, tillsynsrapport 2018:2, 2018.  
Polisen, Principer angående den nationella brottskatalogen, PM 2016-06-21, 2016.  
Polisen, Redovisning av regeringsuppdraget Uppdrag till Polismyndigheten att redovisa 
hur polisverksamheten ska stärkas och utvecklas, 2018. 
Polisen, VEK – nuläge, nyläge och vägen dit, rapport, 2020. 
Webbsidor 
Amerdal, Anna, Ärendesamordning för brottsaktiva, 
https://tidningensvenskpolis.se/arkiv/hallarsidaartiklar/2020/nr6-
2020/arendesamordningfor-brottsaktiva/, publicerad 2021-03-31.  
Brottsförebyggande rådet, ”Kriminalstatistik: Uppklarade brott, uppklarings- och 
personuppklaringsprocent för hela landet de senaste tio åren”, 
https://bra.se/statistik/kriminalstatistik.html, hämtad 2022-12-09.  
By, Ulrika, Allt färre brottmål avgörs i tingsrätterna, https://www.dn.se/sverige/alltfarre-brottmalavgors-i-tingsratterna/, publicerad 2022-12-21. 
By, Ulrika, Polisen: Utredning av vardagsbrott får stå tillbaka, 
https://www.dn.se/sverige/polisenutredning-avvardagsbrott-farsta-tillbaka/, 
publicerad 2022-12-23.  
Hagström, Internutbildning för utredare stöps om, 
https://polistidningen.se/2023/01/internutbildningfor-utbildarestops-om/, 
publicerad 2023-01-18, hämtad 2023-01-19. 
Hagström, Nya HR-direktören: ”Vem ska läsa alla styrdokument?”, 
https://polistidningen.se/2022/12/hrdirektoren-vemska-lasaalla-styrdokument/, 
publicerad 2022-12-02, hämtad 2023-01-24.   
Sveriges radio, P4 Gotland, ”Förskräckligt att ingen svarar”, 
https://sverigesradio.se/artikel/timslangakoer-till114-14-operatorenforskrackligt-
attingen-svarar, publicerad 2022-07-01, hämtad 2022-11-22. 
Sveriges radio, P4 Gotland, ”Polisen: Därför är köerna så långa”, 
https://sverigesradio.se/artikel/polisendarfor-arkotiderna-i-telefonsa-langa, 
publicerad 2022-07-01, hämtad 2022-11-22. 

vanligt förekommande brott där Polismyndigheten leder förundersökningen. 
Varje år anmäls över en miljon mängdbrott, exempelvis stöld, skadegörelse, 
bedrägeri och misshandel. Mängdbrott kan tillfoga allvarlig skada för dem 
som utsätts och leder också till ekonomiska förluster för privatpersoner och 
företag. Mängdbrott kan dessutom ha starka samband med grov organiserad 
brottslighet. 
Det  är  angeläget  att  polisen  bekämpar  mängdbrott  på  ett  effektivt  sätt. 
Men  trots  att  Polismyndigheten  fått  stora  anslagsökningar,  fler  anställda 
och  genomfört  en  genomgripande  omorganisation  har  uppklaringen  av 
mängdbrott minskat. 
Granskningen  visar  bland  annat  att  Polismyndighetens  sätt  att  fördela 
resurser  inte  har  skapat  tillräcklig  bemanning  i  lokalpolisområdena,  där 
de  flesta  mängdbrott  ska  utredas,  samtidigt  som  personalen  där  i  stor 
utsträckning får ta över eller lånas ut för att bistå med utredningar av grova 
brott. Polismyndigheten har också begränsat anställningen av civil personal, 
trots att de är viktiga för en effektiv hantering av mängdbrott. 
Polismyndigheten  behöver  bli  bättre  på  att  tillvarata  och  utveckla  sin  
personal  för  att  höja  förmågan  att  utreda  brott,  genomföra  forensiska 
undersökningar och hantera digitalt bevismaterial.
Riksrevisionen lämnar med anledning av granskningen 6 rekommendationer 
till Polismyndigheten. 
Riksrevisionen
S:t Eriksgatan 117
Box 6181, 102 33 Stockholm
